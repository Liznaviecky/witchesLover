<!DOCTYPE html>
<html lang="pl">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <link rel="stylesheet" href="https://cdnjs.cloudflare.com/ajax/libs/normalize/8.0.1/normalize.min.css"
        integrity="sha512-NhSC1YmyruXifcj/KFRWoC561YpHpc5Jtzgvbuzx5VozKpWvQ+4nXhPdFgmx8xqexRcpAglTj9sIBWINXa8x5w=="
        crossorigin="anonymous" referrerpolicy="no-referrer" />
    <link rel="icon" href="../images/witchesLover.png">
    <link rel="preconnect" href="https://fonts.googleapis.com">
    <link rel="preconnect" href="https://fonts.gstatic.com" crossorigin>
    <link href="https://fonts.googleapis.com/css2?family=EB+Garamond:ital@0;1&display=swap" rel="stylesheet">
    <link rel="subdocument" href="episodes.html">
    <link rel="stylesheet" href="../css/episode.css">
    <title>Tchnienie mocy</title>
</head>

<body class="body">
    <a href="episodes.html" class="backToEpisodes">Wróć do spisu rozdziałów</a>
    <header class="header">
        <h1 class="header__title">Tchnienie mocy</h1>
        <h2>
            <a class="header__link" href="https://www.youtube.com/watch?v=O7ignJhIEN0" target="_blank"
                rel="noreferrer noopener">
                Dobrze się czyta przy Myers Music - Dark & Atmospheric Cathedralic Gothic Ambient<span class="header__span">(otworzy
                    się w nowej zakładce).</span></a>
        </h2>
    </header>

    <main>
        <div class="note">
            Zapytana: dlaczegoś niepiękna, skoroś czarownica -
            Odpowiedziała: gówno o pięknie wiecie.<br>
            Próbowana* trzy razy odpowiedziała: dla niepoznaki
            się oszpeciłam, co byście mnie tak łacno z ciżby nie wyłuskali.<br>
            Zapytana: jakim sposobem się maskujesz -
            Odpowiedziała: bodaj byście sczeźli, psie syny.<br>
            Próbowana kolejne trzy razy odpowiedziała: maści i mikstury,
            nie na wasze tępe łby ta wiedza.<br>
            Próbowana jeszcze dwa razy wściekła się tak, że obijanie
            pałką nie pomogło, przez co we głowę instygatorowi Lotarowi weszła
            i do mordu go przymusiła. Lotar obcęgami czerep jednemu z przedstolnych
            śmiertelnie rozczepił i do dalszej masakry się brał, przeto obezwładnić go nam
            przyszło. Wiedźma wtenczas przekleństwami plwać jęła, to też została natychmiast
            zakneblowana i z dalszej instygacyi wyłączona.<br>
            *próby dokonane obcęgami rozżarzonemi, wrzątkiem, linami do
            rozciągania, kołem do łamania, butami żelaznemi do stóp rozgniatania.
        </div>
        <p class="comment">Fragment protokołu inkwizycyjnego przesłuchania – Glaubensleiden.</p>
        <div class="textBlock">
            <p class="paragraph">Astrylda nie doceniła Hekarda. Nowy cesarz, choć niezłomnie pobożny, wykazał się iście
                diabelskim sprytem.
                Również kręgosłup wiary patronującego mu patriarchy, Godfryda, okazał się być bardziej elastycznym niż
                przewidywała wiedźma. W odpowiedzi na skutecznie przeprowadzony przez uzurpatorów zamach stanu, wierni
                zdetronizowanemu Ewaldowi lojaliści zawiązali konfederację. W przeciągu zaledwie kilku tygodni zebrali
                potężną armię w liczbie przeszło trzydziestu tysięcy ciężkich piechurów rozmaitego autoramentu. Do tego
                dziesięć tysięcy kuszników i dwadzieścia w pełni obsadzonych maszyn oblężniczych. Hekard dysponował
                siedmiokrotnie mniejszymi siłami składającymi się głównie z kawalerii zbrojnych zakonów. Choć cierniowi
                bracia niezłomnością w boju dorównywali wargom, a większa część Gottlandzkiego kościoła stanęła murem za
                nowym patriarchą, cesarz uzurpator nie miał żadnych szans w walnej bitwie z lojalistami. Nie miał też w
                zamiarze zeń walczyć, przez co scenariusz domowej wojny potoczył się zupełnie niespodziewanie. Otóż,
                wielka
                armia konfederatów ruszyła na stolicę i zamiast oporu, po drodze napotykała niewielkie oddziały
                cierniowców
                z inkwizytorami na czele. Zakonnicy pod wodzą kościelnych instygatorów nie szli na lojalistów z mieczem,
                lecz modlitwą i słowami przestrogi. Upadli władcy, Ewald i Kutbert, z diabłami się skumali na zgubę
                całemu
                Gottlandowi, a teraz czarty wyjdą z piekieł im na pomoc. Baczcie, komu z odsieczą idziecie a zważcie, iż
                duszę każdy z was ma jedną. Takie słowa usłyszeli lordowie, rajcy, żołnierze, markietanki… Wszyscy
                ciągnący
                wówczas na stolicę, zresztą nie tylko oni. Przepowiednia wraz z prośbą o modlitwę i wsparcie w walce
                dobra
                ze złem zawędrowała do każdego zamku, miasta i sioła nim konfederaci dotarli pod mury stołecznego
                Makellos.
                W międzyczasie, setki nieopieczętowanych żadnym herbem krytych wozów, powożonych przez sowicie
                opłaconych
                najmitów, rozwoziło po całym Gottlandzie plugawy ładunek. Gromady ożywieńców, w głównej mierze
                kobiecych,
                ale też bab cmentarnych, utopców, spaleńców, ćmoków, oćwiar, nocnic, paskudników, bezkostnych wąpierzy,
                porońców, bazyliszków, dziwów i innych śmiertelnie groźnych dla człowieka demonów. Wszystkie te monstra
                rozpanoszyły się na ziemiach cesarstwa, siejąc postrach i spustoszenie. Najwięcej ich zwieziono do samej
                stolicy. Tam, zwyczajowo gnębiąc ludzi, nieświadomie wystąpiły w roli piekielnych sił, co przecież
                przybyły
                z odsieczą zdetronizowanemu cesarzowi i patriarsze. Ci, akurat więzieni w katedralnych katakumbach,
                poddawani byli propagandowym egzorcyzmom. Monstra brojąc zaś pod murami Makellos, również w mieście,
                idealnie wpasowały się w demagogię przeciw Ewaldowi i Kutberdowi. Skąd Hekard z Godfrydem wzięli takie
                rzesze potworów? Astrylda była kurtyzaną wyższych sfer, do tego wiedźmą, więc powinna znać odpowiedź na
                to
                pytanie. Nie wiedziała jednak, że kilku sprytem pojmanych kochanków czarownic zupełnie wystarczyło
                inkwizytorom do stworzenia armii żywych trupów. Rozpustna córa uroczysk nie zdawała sobie też sprawy, iż
                od
                kilku miesięcy cierniowi bracia nie ubili nawet jednej poczwary. Za to sumiennie je łowili na przynętę w
                krainach sąsiadujących z Gottlandem, gdyż w samym cesarstwie niewiele się ich ostało. Astrylda znała
                determinację Hekarda, lecz nie spodziewała się jej aż tak daleko idącej. Nierządnica dobrze założyła, że
                ów
                za oręż weźmie nie miecz, tylko słowo. Wszelako nie przypuszczała, iż zamiast jedynie perorować o
                zagrożeniach związanych z demonami, wysłuży się nimi niby sforą dzieciarni rozpuszczoną w manufakturze
                czekolady. Prości żołnierze konfederacji ujrzeli go pod murami Makellos w pełnej zbroi i walczącego u
                boku
                cierniowych braci z hordą ożywieńców. Pod podartą peleryną chronił przerażoną matkę z dzieciątkiem, siłą
                wyciągniętą za miejskie mury na potrzeby inscenizacji. Wówczas patriarcha Godfryd, w kolczudze i
                pozłacanej
                tunice, wyskoczył na koniu z bitewnej zawieruchy wprost na czoło armii lojalistów.</p>
            <p class="paragraph">- Nie czas na zwadę, bracia! – Krzyczał w gorączce walki. – Cesarz Hekard niewiastę i
                jej dziecię własną
                piersią przed złym broni – ładnie nawiązał do dramatycznej historii Cierniowego Boga, który zstąpił na
                padół, by wybawić ludzkość od złego. Nie czekając na reakcję konfederatów, patriarcha z powrotem runął
                na
                trupie czeredy. Wówczas kilku lordów, co tylko podawali się za buntowników, by ze swymi oddziałami
                przeniknąć w ich szeregi, rozkrzyczeli się, jeden przez drugiego. Zgodnie i bez chwili wahania, jakby to
                umówiony wcześniej sygnał był.</p>
            <p class="paragraph">- Hekard dziewkę ratuje, własne życie narażając, choć ta przecież podłego stanu jest!
            </p>
            <p class="paragraph">- Tak czyni, gdyż prawdziwie pobożny to mąż!</p>
            <p class="paragraph">- Dla niego w obliczu zła wszyscy równi!</p>
            <p class="paragraph">- Kto żyw i Boga w sercu ma! – Ostatni krzykacz z uniesionym kiścieniem pogalopował w
                ślad za patriarchą,
                cesarzowi na odsiecz i nieważne, że uzurpatorowi. Prosty żołnierz nie kalkulował, ni politykował, tylko
                kochał bądź nienawidził, a to dla niego przecież była ta szopka. I tak się zatem stało, że dziesiątki
                tysięcy żołnierzy z nabożnym wrzaskiem zmiażdżyły zgraje ożywieńców. Hekard widząc wokół siebie
                uświęconą
                furię żołdaków, padł na kolana i począł się modlić. Ci z walczących, którzy nie mieli już w pobliżu
                wroga do
                rozsiekania, natchnieni widokiem władcy, klękali niby na tłumnej pielgrzymce do świętego miejsca.
                Wtenczas
                patriarcha kroczył między nimi i osobiście podnosił z kolan, wynosząc do tytułu cierniowych braci w
                nagrodę
                za wiarę i oddanie. Każdy taki żołnierz natychmiast poczuł się dotkniętym i powołanym przez samego Boga.
                W
                Hekardzie dostrzegał świętego wojownika, chodzącą relikwię sypiącą wszelakimi cudami wprost z rękawa.
                Lordowie i rajcy, co od samego początku byli w spisku, przeniknąwszy w szeregi lojalistów, bardzo dobrze
                odegrali swą rolę. Ci zaś, co nie mieli w nim udziału i w poczuciu honoru początkowo stanęli po stronie
                zdetronizowanego Ewalda, w ferworze uświęconej bitwy oddali hołd nowemu cesarzowi. Znowuż jego
                poprzednika
                przeklęli za konszachty ze złym. Zrobili to w dobrej wierze i z pełnym przekonaniem co do słuszności
                swych
                decyzji. Jedynie zatwardziali lojaliści widzieli w tym wszystkim farsę, ale też nie obnosili się z
                brakiem
                poparcia dla uzurpatora. Hekard był wcale nie mniej spostrzegawczy od nich, a do tego miał dobrą pamięć.
                Zapamiętał wszystkich, których wtedy na polu świętej bitwy nie poniosła nabożna euforia rodem z czasów
                czarnych deszczy. Wprawdzie nie mógł się ich, ot, tak pozbyć bez wyraźnej przyczyny, niemniej byli już
                zgubieni, tylko jeszcze o tym nie wiedzieli.</p>
            <p class="paragraph">Dni mijały, gromadząc się w tygodnie. Wtenczas w histerycznym porywie walki z
                panoszącymi się w cesarstwie
                zgrajami demonów wykuwał się autorytet patriarchy i cesarza. Siła wiernego im zakonu rosła w oczach.
                Gottland na nowo rozkwitł na łajnie fanatyzmu, a nieprzychylne temu rody cesarstwa spłonęły w cierniach
                i
                zniknęły wraz z popiołami rozwianymi na wietrze. Ich majątki wpadły nie w świeckie, lecz kościelne ręce,
                gdyż cesarz Pomazaniec był człowiekiem autentycznie skromnym mimo pragmatyzmu, którego nie powstydziłby
                się
                sam diabeł. Astrylda w tym wszystkim nie mogła uwierzyć, że Hekard z Godfrydem odnieśli niemal absolutne
                zwycięstwo i to dzięki wiedźmom, ich kochankom oraz demonom. W całej swej przemyślności, rozpustna
                czarownica nie przewidziała takiego scenariusza wydarzeń. Wprawdzie rajców Glaubensleiden miała
                owiniętych
                wokół palca, lecz ci rozumy swoje mieli, a ona nie mogła, do stu biesów, naraz pętać ich wszystkich.
                Przez
                to wrota portowej metropolii raptem rozwarły się przed cierniowymi braćmi niby uda chętnej dziewki
                posadzonej na beczce przez barczystego dokera. Zaprawiona w działaniu inkwizycja postępowała na terenie
                miasta zdumiewająco szybko i dokładnie. W rezultacie, Astrylda, wciąż rozpraszana podszeptami klątwy,
                stojąc
                na dachu jednej z przylegających do rynku kamienic, patrzyła w bezsilnej złości na swój wytworny zamtuz.
                Przybytek swawolnych uciech z każdą chwilą tracił na uroku, przeczesywany przez zakonników i kościelnych
                katów. Czarownica trzęsła się nad gzymsem, a za plecami miała pokaźną gromadkę pochlipujących z
                przerażenia
                nierządnic, w tym jedną lotawicę. Zawsze śliczna, skrzydlata demonica, pachnąca kwiatami i delikatna
                niczym
                poranna mgła, najprawdziwszy rarytas pośród zwyczajnych ludzkich ladacznic, siedziała skulona pod
                kominem.
                Brudna, potargana i zasmarkana od nieustającego płaczu. Do tego cała w poparzeniach słonecznych, a
                słońce
                tamtego popołudnia przypiekało mocno. W tejże nadzwyczaj parnej jasności dnia cierniowi bracia spędzali
                na
                rynek dziesiątki ludzi. Zakonnicy gnali nieszczęśników pomówionych czy choćby podejrzanych o wiedźmie
                praktyki, konszachty ze złym tudzież pospolity nierząd. Jak łatwo zatem się domyślić, sądzone naprędce
                były
                głównie kobiety i to jeszcze w drodze pod ratusz, by na miejscu od razu a bez ceregieli pętać je
                drapieżnym
                cierniem. Złaknione krwi i szpiku pnącze łapczywie wrastało niewiastom w ciała. Nie zabijało ich, lecz
                przyprawiało o straszliwy ból, wyciskany zeń w postaci rozpaczliwego wrzasku. Każda z męczonych kobiet
                miała
                ojca, męża czy brata, który rzucając się na ratunek, ginął od poświęconego miecza, zrazu okrzyknięty
                pomocnikiem czarownicy. Inkwizytorzy nieustannie podjudzali gawiedź, by ta, utrapiona plugastwem,
                reagowała
                na straceńców z należytą wrogością, nawet jeśli przedtem był to dobry sąsiad czy sąsiadka. Pośród
                pogrążonych w amoku mieszczan znaleźli się i gorliwcy, co członków własnych rodzin rzucali inkwizycji na
                pożarcie. Część z nich kierowała się pospolicie perfidną nikczemnością. Ot, w całym tym nabożnym
                szaleństwie
                widzieli okazję do pozbycia się zniedołężniałej od starości matki, ojca bądź irytującego brata lub
                siostry
                albo też obmierzłej żony. W Glaubensleiden szał polowania na czarownice oraz ich kochanków nigdy
                wcześniej
                nie zakorzenił się tak dotkliwie głęboko, a jego pnącza nie sięgnęły tak absurdalnie daleko. Wystarczyło
                urodą wybijać się ponadprzeciętność, nosić zbyt długie włosy, odznaczać się nieustanną pogodą ducha czy
                mieć
                znamię, by zostać wciągniętym w karny pochód zmierzający ku kaźni.</p>
            <p class="paragraph">Żaden szczegół ponurego fanatyzmu rozgrywającego się na rynku nie umknął oczom
                Astryldy. Córa uroczysk
                rozpoznała w cierniach konfraterkę, ale z sabatu Czarciej Stodoły. Nie stanowiło to jednak pocieszenia,
                zwłaszcza że kakofoniczny dramat dopiero nabierał rozmachu. Kościelni kaci przekrzykiwali rejwach
                miejskiego
                motłochu, skazańcy wrzeszczeli z bólu i strachu, ktoś, opętany przez męczoną czarownicę, rzucił się
                komuś do
                gardła, zakonnicy bili krnąbrnych gapiów, a cała biorąca się z tego wszystkiego wrzawa buzowała pośród
                otaczających rynek kamienic niby czarna polewka kipiąca z okopconego gara. Rozpustnica stała na jego
                krawędzi pośród rdzawych dachów. Mrużąc w słońcu oczy, rozcierała sobie ramiona, usiłując uśmierzyć
                wstrząsający nią dreszcz. Klątwa jątrzyła się w niej, niestrudzenie nagląc do podróży na dalekie
                południe,
                gdzie, za wielkim morzem, rozciągała się Amazonia. Fatum żądało spotkania z naznaczonym Hagalmorczykiem,
                lecz Astrylda uparcie dawała przekleństwu odpór. Owszem, miała chwilę słabości i zwątpienia. Zwłaszcza
                gdy
                spoglądała na krzesło, które mogło w oka mgnienie zabrać ją do domu, skąd została uprowadzona przez
                piratów,
                kiedy jeszcze była dzieckiem. Wizja rzucenia wszystkiego w diabły, a właściwie w nabożnie rozjuszony
                tłum i
                wyruszenia w kojącą podróż, kusiła wiedźmę niczym wakacje na plaży obmywanej falami Południowego Morza.
            </p>
            <p class="paragraph">- Proszę, nie zostawiaj nas – łamiący się głos, delikatny i odrobinę piskliwy, należał
                do uroczej lotawicy.
                Demonica usłyszawszy myśli czarownicy, zwróciła się doń błagalnie. Zapłakana stała na dachówkach bosymi
                okaleczonymi stopami, odziana w elegancką sukienkę z własnych skrzydeł. Jedno miała krwawo rozdarte.
                Biedaczka, pomyślała o niej Astrylda. Nigdzie już nie poleci, a nogi ma nienawykłe do forsownego marszu.
                Nie
                przetrwa osamotnionej ucieczki.</p>
            <p class="paragraph">- Nie zostawię – z matczyną czułością obiecała, ścierając łzę z policzka lotawicy. –
                Uciekniemy i znajdziemy
                nowy lepszy dom. Będzie dobrze – uśmiechnęła się, a demonica odpowiedziała blaskiem nadziei w spojrzeniu
                lazurowych oczu. Nagle krew gorąca bryzgnęła Astryldzie prosto w twarz. Zszokowana czarownica z
                niedowierzaniem patrzyła na lecącą jej z rąk, śmiertelnie przeszytą bełtem lotawicę. Upadłszy wraz z nią
                na
                poczerniałe od sadzy dachówki, dostrzegła na balkonie przeciwległej kamienicy kusznika. Miejski strzelec
                pod
                rozkazem zbrojnego zakonnika naciągał cięciwę z zamiarem oddania kolejnego strzału we wskazywany mu cel.
                –
                Skurwysyny! – Wrzasnęła Astrylda w przypływie wściekłości, którą klątwa postanowiła wziąć na
                przeczekanie,
                dobrze znając temperament nierządnicy. Córa uroczysk w niemej furii zaciskając pięści i usta, skoczyła
                na
                krawędź dachu, omal zeń nie spadając. Zaraz jaźnią swą magiczną przesadziła zatłoczony rynek i wpadła w
                umysł kusznika niby pocisk mocarnej katapulty w lichą bramę warownego sioła podłej kondycji. Pętany
                strzelec
                zatoczył się i najpewniej przeleciałby przez balustradę balkonu, gdyby nie przytrzymał go zakonnik. Nim
                cierniowiec połapał się w zagrożeniu, marionetka wiedźmy podsunęła mu pod brodę gotową do strzału kuszę.
                Niemal w tym samym momencie cięciwa szczęknęła. Bełt przeszedł zakonnikowi przez czaszkę niczym igła
                przez
                poduszkę. Trup cierniowca osunął się pod ścianę kamienicy, kusznik zaś odrzuciwszy broń, skoczył z
                balkonu.
                Astrylda wymknęła się mu z głowy, kiedy jeszcze spadał, by oszczędzić sobie odczucia miażdżącego bólu
                wywołanego upadkiem z wysokości.</p>
            <p class="paragraph">- Uciekajmy! – Krzyknęła panicznie, jedna z kurtyzan, odciągając od krawędzi dachu
                dochodzącą do siebie
                wiedźmę. Z wolna odzyskująca kontenans Astrylda, dodatkowo rozpraszana podszeptami klątwy, usiłowała
                przebić
                się przez wygłuszającą kurtynę oszołomienia do wykrzykującej coś nierządnicy. Walcząc z postopętańczym
                skołowaceniem, podążyła rozkojarzonym spojrzeniem za roztrzęsionym palcem odzianej w skąpą piżamę
                kurtyzany.</p>
            <p class="paragraph">Na dach sąsiedniej kamienicy gramolili się cierniowi bracia, gotowi siec na śmierć bez
                pytań i wątpliwości.
                Astrylda znów mylnie przekalkulowała fanatyczną determinację wroga. Nieustannie gnębiona przekleństwem
                skupiającym jej myśli wokół mężczyzny, którego nie znała, ani nawet nie widziała, miała kłopot z
                sensowną
                oceną sytuacji. Klekoczących na dachówkach okutymi buciorami cierniowców było zbyt wielu, by wszystkim
                grzebać w głowach. Wiedźma mogłaby zauroczyć choć jednego, namieszać wrogowi w szykach, lecz po opętaniu
                kusznika, jeszcze nie czuła się gotowa na kolejny mentalny atak.</p>
            <p class="paragraph">- Za mną! – Stęknęła, odzyskawszy rezon na tyle, by przewodzić kurtyzanom w zuchwałej
                ucieczce opadającymi
                łagodnie dachami zwartej konstrukcji miasta.</p>
            <p class="paragraph">Miejski rynek wrzał od krwawych spektakli, a ponad nim dziewoje w peniuarach i piżamach
                czmychały przed
                zakonnikami w kolczugach i tunikach. Astrylda co chwilę oglądała się na pościg, wciąż uspokajając
                nierządnice roztrzęsione strachem przed upadkiem, ale też mieczem bezwzględnej wiary. Dociążeni orężem
                mężczyźni wprawdzie poruszali się ostrożniej i wolniej od półnagich kobiet, lecz braki w zręczności
                nadrabiali zawziętością. Naprawdę nerwowo zrobiło się, gdy droga ucieczki urwała się dziewczynom pod
                stopami
                wysoko nad zagraconą uliczką. Nierządnice na krawędzi szybko zrozumiały, że nie doskoczą do dachu
                sąsiedniej
                kamienicy. Nie mogły też pójść na boki, z lewej odcięte przepaścią, na dnie której znajdowało się
                zaciszne
                podwórze, z prawej zaś rynek, a na nim makabryczne widowisko. Zakonnicy widząc rozpustnice w potrzasku,
                przyspieszyli, pokrzykując prześmiewczo i triumfalnie.</p>
            <p class="paragraph">- Niedoczekanie wasze, truchła zapchlone końską pytą chędożone! – Wrzasnęła na nich
                Astrylda. W tle jej
                wściekłego oblicza, zza oczadziałego komina wychynęło gotowe do ratowniczej akcji krzesło z wysokim
                oparciem. – Dziewczyny! Pojedynczo! – Zakomenderowała, nie spuszczając z oczu cierniowców. Ci,
                spostrzegłszy
                fruwający mebel, z jeszcze większą determinacją szli przez dachy, skoro wśród uciekinierek znajdowała
                się
                plugawa wiedźma, może nawet nie jedna.</p>
            <p class="paragraph">- My nie jesteśmy czarownicami, jak ty, Astrylda! – Zaoponowała nierządnica, blada ze
                strachu, również od
                pudrowego rozjaśniacza.</p>
            <p class="paragraph">- Pospadamy z tego twojego fruwającego krzesła! – Zaprotestowała druga z guzem na
                czole, co go sobie nabiła,
                uciekając z zamtuza przez okno.</p>
            <p class="paragraph">- Na co dzień w kabarecie każda z was tyłkiem na tym krześle wywijała – piekliła się
                wiedźma – a teraz
                boicie się przelecieć na nim raptem dwa metry!? – Cierniowcy byli tuż, tuż. – Włazić po kolei na to
                cholerne
                krzesło, ale już! – Kurtyzany, choć nade wszystko bały się zakonników, czarownicy lękały się bardziej.
                Wszystkie więc, zgodnie wrzeszcząc wniebogłosy, jedna po drugiej, dawały się krzesłu przenieść na dach
                sąsiedniego budynku. Ewakuacja przebiegała całkiem sprawnie. Nader wolno jednak, oszacowała Astrylda.
                Cierniowcy byli zbyt blisko, by cała grupa uciekinierek zdołała w porę przedeń czmychnąć. Wiedźma mimo
                zmęczenia klątwą, opętaniem kusznika oraz bijącym od rynku zgiełkiem zaryzykowała w nadziei, że zdoła
                ocalić
                dziewczyny.</p>
            <p class="paragraph">- Bracia! – Zakrzyknął idący na czele oddziału zakonnik. – Czarownica mnie pęta! –
                Cierniowcy zwykli
                odznaczać się silną wolą stanowiącą nie lada zaporę przeciw pętaniu. Ci na dachu, dodatkowo mieli
                zaskakująco dobrze przećwiczone działanie w obliczu wiedźmiego zagrożenia. Otóż, jeden z zakonników
                natychmiast zdjął hełm szamoczącemu się w sieci uroku druha. Wtenczas drugi litościwie gruchnął go
                pancerną
                rękawicą w odsłoniętą potylicę, co Astrylda przyjęła jak rażenie piorunem, nie zdążywszy na czas wymknąć
                się
                z pętanej głowy. Upadłszy staczała się nieprzytomna z dachu wprost ku jego krawędzi, pod którą w dole aż
                wrzało od prędkich sądów i masowych egzekucji.</p>
            <p class="paragraph">Krzesło w locie, utraciwszy kontakt z wiedźmą, wyrżnęło w ścianę budynku wraz z
                siedzącą na nim kurtyzaną.
                Na szczęście pozostałe nierządnice w porę zdołały ją złapać. Same przy tym omal nie pospadały w ślad za
                meblem, co bezwładne roztrzaskało się na bruku.</p>
            <p class="paragraph">Dziewczyny znalazły się w beznadziejnej sytuacji. Tylko połowa z nich przycupnęła po
                drugiej stronie
                rozcinającej kamienice przepaści, a półprzytomna wiedźma zwisała nogami ze spadzistego gzymsu. Tymczasem
                cierniowcy spokojnym i pewnym krokiem szli po kobiety, które nie zdążyły przed nimi umknąć. Wprawdzie
                woleli
                wziąć je żywcem, lecz ryzyko upadku przy szamotaninie było zbyt duże, zamęt ulicy zaś tylko
                dekoncentrował.
                Zatem intencje zakonników wkrótce stały się dojmująco przejrzyste.</p>
            <p class="paragraph">W dole, miejskie runo spływało krwią rozdzierającego bólu, łzami złudnej nadziei oraz
                moczem panicznego
                strachu. Posądzone o wiedźmienie czy nierząd, pospolite mieszczki, błagały o litość, wyciągane brutalnie
                z
                bram i zaułków. Powyżej, kurtyzany tłoczyły się na krawędzi względnie bezpiecznego dachu, poza zasięgiem
                ścigających je cierniowców, skąd przeklinały ich w bezsilnej rozpaczy. Zakonnicy nic sobie z tego
                lamentu
                nie robili, sumiennie zabijając nierządnice, których krzesło nie zdążyło przenieść nad rozdzielającą
                kamienice uliczką. Mordowane kobiety w akcie ostatecznej desperacji zaczęły przeskakiwać nad przepaścią
                wrzasku i cierpienia w nadziei, że zdołają sięgnąć zbawiennej krawędzi drugiego budynku. Może gdyby
                miały
                miejsce na rozbieg, a przerażenie nie plątało im nóg, może wówczas ocalałaby choć część z nich. Jednej
                prawie się udało, lecz uderzywszy zbyt mocno o ścianę, odbiła się odeń. Spadając pociągnęła za sobą
                przyjaciółkę, która spiesząc na ratunek, nazbyt się wychyliła ze szczytu zadaszenia. Ponury żniwiarz
                uciął
                ich krzyk tępą kosą. Obie rozprysnęły się na bruku niby garść przejrzałych wiśni.</p>
            <p class="paragraph">- Podłe ścierwa! – Wrzasnęła na cierniowców, Astrylda, wciąż zwieszona z gzymsu. Zbyt
                osłabiona, by
                wgramolić się na dach, czuła, jak z każdym panicznym oddechem coraz bardziej osuwa się w rynkowe
                pandemonium. Jej napięte do granic możliwości mięśnie zaczęły drętwieć, a naznaczona blizną twarz
                wykrzywiła
                się w grymasie krytycznego wysiłku. Skąpana w oślepiającym słońcu śmierć spychała wiedźmę z dachu,
                chichocząc złowieszczo, klątwa natomiast prawiła wyrzuty dotkliwym szeptem. Spocona od spiekoty i
                strachu
                Astrylda miała wszystkiego serdecznie dosyć, a mimo to ostatkiem sił zawzięcie walczyła o życie. W końcu
                wycieńczone ciało odmówiło posłuszeństwa i spłynęła z gzymsu niby zdmuchnięta wiatrem suknia. Nie
                krzyczała,
                gdy kostucha ciągnęła ją w dół wprost na bruk pełen oszalałych ludzi. Nie chciała umierać, ale też nie
                bała
                się, wręcz przeciwnie, doznała ulgi. W głowie wreszcie zapadnie cisza. Klątwa przestanie drażnić
                nieustannym
                ponaglaniem. Sumienie nie będzie gryźć po nieudolnej próbie ocalenia dziewcząt z zamtuza.</p>
            <p class="paragraph">Przeżyłam na tym padole grubo ponad sto lat, pomyślała wiedźma, odklejając się od
                gzymsu. Starczy. Niech
                inni teraz martwią się o świat.</p>
            <p class="paragraph">Przymknęła oczy, wpadając w kościste łapska żniwiarza, gdy nagle wydały się one całkiem
                miękkie ciepłe i
                silne. Ktoś w ostatniej chwili pochwycił wiedźmę i wciągnął ją w niewielkie okno, wcięte w ścianę
                kamienicy
                tuż pod gzymsem. Czarownica broniła się, zadając razy na oślep, niezdarnie jednak i zbyt słabo, by
                odegnać
                oprawcę. Nie miała też sił na mentalny atak. Na domiar złego, przekleństwo rozsadzało jej głowę tysiącem
                gorączkowych szeptów.</p>
            <p class="paragraph">- Hej! – Mocne ręce unieruchomiły wierzgającą w złości i lęku nierządnicę. – Opanuj
                się, dziewczyno. Gdyby
                mnie zależało na twojej śmierci, pozwoliłbym ci spaść.</p>
            <p class="paragraph">Astrylda, wciąż dysząc walecznie, zamrugała nerwowo. W świetle dnia przeciskającego się
                na strych przez
                okienko ujrzała starego znajomego. Okazało się, że na poddasze wciągnął ją Ksawery. Barczysty
                przystojniak,
                daleko po trzydziestce, którego wydatną szczękę zawsze pokrywał kilkudniowy zarost, a kasztanowe oczy
                kryły
                się pośród sprężynujących loków, czarnych niby krucze pióra. Głos miał pasujący do postury. Lekki, choć
                mocny i głęboki, ale delikatny, płynący z mięsistych ust, co przywodziły na myśl soczysty pocałunek.
                Jego
                wyobrażenie za każdym razem odzywało się przyjemnym ciepłem w podbrzuszu Astryldy. Nawet wtedy, gdy
                leżała
                na zakurzonym strychu, zmordowana posiniaczona i targana troską o los swych dziewczyn.</p>
            <p class="paragraph">- Czego chcesz! – Warknęła nieprzyjemnie, szarpnąwszy się w mocnym uścisku
                pociągającego mężczyzny. Wielka
                strata dla kobiecej rozkoszy, pomyślała litościwie, również ze złością o uroczo uśmiechającym się do
                niej
                człowieku. Nie dość, że klecha, to jeszcze sodomita, co zamiast pchać, woli być pchanym.</p>
            <p class="paragraph">- Nie wiem, czego chcę – posmutniał. – Na pewno nie tego wszystkiego, co się teraz w
                mieście wyprawia –
                przez jego gasnący uśmiech przebijał się żal, z upajających oczu zaś sączyło się poczucie winy. Byłby
                rewelacyjnym kochankiem, gdyby nie jego oryginalne preferencje, oszacowała w duchu nierządnica.</p>
            <p class="paragraph">- Nie w smak ci rzeczywistość pod butem twojego boga? – Wycedziła szyderczo, na co
                ksiądz puścił ją i usiadł
                pod jednym ze słupów podtrzymujących strop. Dachówki wciąż klekotały od ciężkich zakonnych stóp. Tłumiły
                szloch kurtyzan rozpaczających nad pomordowanymi przyjaciółkami.</p>
            <p class="paragraph">Astrylda przewróciła się z pleców na bok niepewna, co zrobi Ksawery. Pozwoli jej odejść
                czy odda cierniowym
                braciom? W roli dbającego o swą reputację i pozycję kapłana, otwarcie potępiał nierząd, a nawet mu
                przeciwdziałał. Niestrudzenie ściągał z ulicy każdą sierotę, którą na wszeteczną drogę mogła sprowadzić
                wiedźma, choć przecież nie miał pojęcia, że Astrylda nią jest. Znowuż jako modlitewny myśliciel czy, jak
                wolała czarownica, uduchowiony darmozjad, skrycie jej dopingował w uprawianych przez nią politycznych
                szrankach. Hołdował bowiem przekonaniu, że to kobieta powinna rządzić światem, mężczyzna zaś winien
                patrzeć
                i uczyć się. Ostatecznie był to człowiek zagubiony wcale nie mniej od sierot, co je przed rozpustnicą
                brał w
                obronę, choć po prawdzie nie wszystkie. Jednego razu, deszczową nocą, zapukał do drzwi burżuazyjnego
                zamtuza
                Astryldy. Kiedy ta osobiście do niego zeszła, zaskoczył ją widok istoty u jego boku. To on wtedy
                przyprowadził filigranową lotawicę, tę, co kusznik niecnie bełtem śmiertelnie ugodził. Demonica ongiś
                sprowadzona do burdelu przez księdza, wówczas była jeszcze dzieckiem. Małą zlęknioną dziewczynką z
                pomiętymi
                skrzydełkami i zwichniętą kostką. Ksawery cichcem uwolnił ją z miejskiej placówki Płomiennego Oficjum,
                gdzie
                wedle protokołu była badana. Ryzykując własnym życiem i nie zwlekając, przekazał demoniątko czarownicy
                pod
                opiekę. Nieufna lotawica nie chciała wtedy puścić jego ręki. Tenże, uspokoił ją zapewniając, iż tylko u
                Astryldy będzie bezpieczna. A jeszcze dodał, nader wspaniałomyślnie jak na cierniowego kapłana, że
                jedynie u
                burdelmamy za piecem będzie mogła żyć w zgodzie z samą sobą. Niestety zamtuz, który miał być dlań
                azylem,
                teraz pustoszał rozkradany przez cierniowców, a ona sama leżała bez życia na dachu jednej z kamienic,
                przeszyta stalowym bełtem. Natomiast jej wybawiciel zaległ pod słupem ciemnego strychu w poszukiwaniu
                wytchnienia od pogrążonego w amoku miasta. Wiedźma przykucnęła mu naprzeciw, czujnie jakby w gotowości
                do
                ucieczki. Taksując go siedzącego w bezruchu i wpatrzonego w tylko sobie wiadomy punkt na ceglanej
                ścianie,
                powstrzymywała się od płaczu.</p>
            <p class="paragraph">- Dzierlatka…</p>
            <p class="paragraph">- Wiem – ksiądz przerwał czarownicy zachrypłym od smutku głosem. – Widziałem – ukrył
                drżące ręce w szerokich
                rękawach klasztornego habitu. Lotawica była dla niego niczym córka, której nie mógł wychować, ani się
                zeń
                widywać. Kiedy ujrzał ją w objęciach śmierci, pożałował wszystkich bezpowrotnie straconych ojcowskich
                chwil.
                Często wypytywał o nią Astryldę. Jak się ma, czy niczego jej nie brakuje i takie tam. Nigdy jednak nie
                odważył się sprawdzić osobiście, wiedźma zaś nie wspominała o nim Dzierlatce. Obawiała się, że ta, skoro
                demonica, co znaczy wyrywna i nierozsądna, wyfrunie w miasto za swym cichym opiekunem, nic sobie nie
                robiąc
                z wszelkich związanych z tym niebezpieczeństw. – Nie spodziewałem się, że Glaubensleiden tak po
                prostu... –
                chrypiący głos Ksawerego załamał się. Od pierwszych chwil nabożnego szaleństwa rozgrywającego się w
                portowej
                metropolii, ksiądz pragnął jakoś pomóc cierpiącym wokoło ludziom. Niestety to, co wyprawiało się w
                mieście,
                przerosło go. Uciekł więc na strych, by rozpłakać się w ukryciu. Być może przypadek, zrządzenie losu, a
                może
                Bóg tak chciał, że Astrylda zawisła akurat nad oknem, z którego Ksawery spoglądał w przerażeniu na
                rozgrywający się pod ratuszem koszmar. – To nie jest jego wola – wypalił w przypływie gniewu. – Dlaczego
                On
                na to pozwala? Dlaczego patrzy bezczynnie? Dlaczego nic nie robi? Wszak może wszystko…</p>
            <p class="paragraph">- Może dławi go i paraliżuje jego własna rozpacz – wtrąciła się wiedźma – jak i ciebie.
            </p>
            <p class="paragraph">- Ludzkie słabości Boga nie pętają – obruszył się kapłan pouczająco.</p>
            <p class="paragraph">- Ale ów zapewne kocha zupełnie po ludzku – poddała czarownica.</p>
            <p class="paragraph">- Nie bluźnij, wiarołomna niewiasto! – Ksiądz uniósł się świątobliwie i zaraz skarcił
                za to w duchu, wszak
                obiecawszy sobie solennie, iż nie będzie typowym orędownikiem cierniowego kredo. W jego rozumieniu
                niewrażliwym na bliźniego, zapatrzonym we własne ego i kieszeń hipokrytę, co pod sztandarem boskich
                przykazań żeruje na człowieku niby kleszcz na psie.</p>
            <p class="paragraph">- Chcesz powiedzieć, że twój Bóg kocha inaczej niż ty czy ja? – Astrylda uśmiechnęła
                się łagodnie. – Może to
                on właśnie, lata temu, spojrzał na Dzierlatkę twoimi oczyma i pokochał ją bijącym w tobie sercem. Skąd
                wiesz, czy nie siedzi teraz gdzieś na strychu i, jak ty, nie płacze nad ludzką głupotą, niezdolny do
                karzącego gniewu, gdyż miłości w nim jest zbyt wiele?</p>
            <p class="paragraph">Ksawery podniósł na Astryldę zaszklone oczy. Uśmiechnął się lekko jakby z ulgą.</p>
            <p class="paragraph">- Niezdolny do gniewu, bo kocha zbyt mocno? – Spytał nieśmiało, spuszczając wzrok w
                skromnej nadziei, że to
                mogłaby być prawda.</p>
            <p class="paragraph">- W łagodnych sercach gniew zrazu z miłością się wiąże, dając rzewny smutek –
                czarownica nie powiedziała
                tego ani sentencjonalnie, ni autorytarnie, tylko zwyczajnie. Głosem utrudzonej życiem niewiasty. Ksawery
                spojrzał na nią z życzliwością starego przyjaciela, co z takim można by beczkę soli zjeść i konie kraść.
            </p>
            <p class="paragraph">- Mówiłem ci już, że to kobiety powinny…</p>
            <p class="paragraph">- Mówiłeś – wiedźma odwzajemniła przyjacielski uśmiech, zwalczając w sobie pokusę
                pocałowania księdza, gdy
                naraz spoważniała. W jej oczach rozbłysła nagląca troska, a ręka, co ją miała poparzeniem oszpeconą,
                zadrżała w spazmatycznym skurczu. – Muszę ratować dziewczyny – rozgorączkowała się, nierządnica. –
                Jeszcze
                nie wszystkie straciłam – nękająca ją klątwa z niezadowoleniem odpuściła, godząc się na ostatnią
                samowolkę.</p>
            <p class="paragraph">- Pomogę ci – zaoferował się, Ksawery, na co Astrylda przystanęła w półkroku i
                odwróciwszy się do niego,
                spojrzała nań nieufnie. Zaraz jednak skinęła głową na zgodę. Duchownemu, którego dobrze znała,
                dwulicowość
                czy niecny podstęp były zupełnie obce. – Poczekaj – mężczyzna począł zdejmować habit.</p>
            <p class="paragraph">- Co robisz? – Spytała wiedźma, czując, jak zasycha jej w gardle. Bądź co bądź kapłan
                pociągał ją, a w
                samych gaciach jeszcze go nie widziała.</p>
            <p class="paragraph">- Narzuć to na siebie – Ksawery wręczył Astryldzie burą szatę ze znakiem ciernia. – No
                nie krzyw się tak.
                Jesteś jedyną ciemnoskórą osobą w tym mieście. Rzucasz się w oczy, a ludzie dobrze cię znają i na pewno
                szukają.</p>
            <p class="paragraph">- A ty, w samych gaciach w oczy rzucał się nie będziesz, co? – Skomentowała czarownica,
                mimowolnie szacując
                spojrzeniem nagi owłosiony tors apetycznego księdza.</p>
            <p class="paragraph">- Po ulicach pałęta się mrowie biczowników – odparł kapłan beztrosko, stojąc przed
                kurtyzaną półnago i bez
                cienia skrępowania. – Nie będę się wyróżniał, a teraz przywdziewaj habit – rozkazał szorstko, zgrywając
                się
                jedynie, o czym zdradził pełgający mu na ustach uśmiech. Astrylda, być może w odruchu zawodowej rutyny
                bądź
                z ekscytującej chęci uwiedzenia go, zaczęła rozsznurowywać gorset. Wypuściła przy tym pozornie nieśmiałe
                spojrzenie spod długich rzęs.</p>
            <p class="paragraph">- Nie zdejmuj swoich rzeczy – kapłan powstrzymał ją, łapiąc za rękę. Dotyk miał miękki
                i ciepły. Idealny na
                upojną noc, rozmarzyła się wiedźma. – Zakonne kroje strasznie gryzą – jego troska o delikatną skórę
                czarownicy tylko wzmogła weń głód zbliżenia. Rozpustnica chętnie by z nim została pośród zasnutych
                pajęczynami gratów. Miejsce wprawdzie obskurne, ale dyskretne... Wrzawa dobiegająca z ulicy oraz
                dreszcz,
                upominający wtręt niecierpliwej klątwy, wspólnymi siłami otrzeźwiły nierządnicę.</p>
            <p class="paragraph">Wkrótce, wiedźma zbiegała po schodach, tonąc w habicie z kapturem i w towarzystwie
                kapłana przypominającego
                bardziej żigolaka z jej zamtuza niż biczownika. Gdy tylko oboje wypadli na zatłoczony rynek, uderzyła w
                nich
                duszność dnia wymieszana z ludzkim potem i uryną. Jazgot gawiedzi dezorientował, a krzyk cierpiętników
                ściskał serce szorstką dłonią żalu, ale też pancerną rękawicą strachu. Wszędzie było biało od
                cierniowych
                braci, co pod komendą inkwizytorów ciągali po bruku błagające o litość nieszczęśniczki. Przypatrującą
                się
                temu Astryldę krzywił gorzki smak porażki. Kiedyś, postawiła sobie za cel sprawić, by Glaubensleiden
                wzorem
                amazońskich miast kwitło pod rządami kobiet. Nieoficjalnymi co prawda, lecz absolutnymi. Tymczasem cierń
                wrastał niedoszłym władczyniom w ciała tudzież chłostano je pod pręgierzem. Cierpienie zadawali im
                mężczyźni, co gorsza, ku uciesze innych kobiet, zapamiętałych, by nie powiedzieć zacietrzewionych w
                cierniowej wierze.</p>
            <p class="paragraph">- Wejdziemy od podwórza – postanowiła czarownica, widząc zakonników warujących u
                wejścia do kamienicy, na
                dachu której po raz ostatni widziała swoje kurtyzany. Ksawery podążył za nią wzdłuż alejki
                przebiegającej
                pod murem, co okalał wspomniane podwórze. Niestety tylne wejście na dziedziniec również znajdowało się
                pod
                strażą cierniowców.</p>
            <p class="paragraph">- Cóż oni się tak zasadzili na to domostwo? – Dziwił się kapłan, Astrylda zaś po raz
                pierwszy pożałowała
                swego roztrzaskanego krzesła. Jakby tego było mało, dotkliwie uziemiona, nie mogła nikogo opętać na
                oczach
                Ksawerego, nie chcąc się przed nim zdradzić ze swym wiedźmim rzemiosłem. Mimo naglącej sytuacji, nie
                miała
                serca pogrążać go bardziej w samopotępieniu. Starczyło biedakowi aż nadto, że gnębił się za pożądliwość
                w
                stosunku do innych mężczyzn, ojcowską miłość do lotawicy, krytykę wobec Boga i do tego pomoc niesioną
                ladacznicy. Gdyby jeszcze wyszło, że ta jest czarownicą, upadłby zapewne i już się nie podźwignął. – Co
                robimy? – Spytał nieśmiało jakby w zakłopotaniu, że nie ma w zanadrzu żadnego pomysłu. Wiedźma nie
                patrzyła
                na niego. Biegła za to spojrzeniem po wieńczących obmurowanie dachówkach, aż trafiła na konar drzewa
                rosnącego przy murze od strony podwórza.</p>
            <p class="paragraph">- Chodź – pociągnęła Ksawerego za rękę. Szczęśliwie dla nich, gałąź przewieszała się
                przez mur, tuż za
                rogiem, poza zasięgiem czujnych oczu cierniowców. – Podsadź mnie – kurtyzana wspięła się na ścianę po
                księdzu, który oparłszy się plecami o cegłę, zrobił z siebie coś na wzór schodów. – Wyżej – zawołała, na
                co
                kapłan ostrożnie się z nią wyprostował. Gnieciony cholewami w uszy, nabożnie przymknął oczy, skoro
                znalazł
                się w czeluści rozpusty. Otóż, przydługi habit wraz z ukrytą podeń kiecką głaskały go po ramionach,
                podpowiadając, co ma nad głową. Chwile spędzone w otchłani pokusy upływały mu zdecydowanie wolniej,
                jakby
                wiedźma mitrężyła, delektując się tym jakże niezręcznym położeniem.</p>
            <p class="paragraph">Astrylda, czując na nogach mocne ciepłe ręce podtrzymującego ją Ksawerego, sama do
                końca nie wiedziała,
                dlaczego się tak na niego uwzięła z ciągotą do igraszek. Może dlatego, że owoc to zakazany był tudzież
                męskość pragnąca inaczej, więc następująca kobiecości na ambicję. Czarownica uśmiechając się figlarnie
                pod
                zadartym noskiem, usiłowała sięgnąć gałęzi, prowokacyjnie przetrzymując księdza pod spódnicą.</p>
            <p class="paragraph">Ekscesowi przyglądała się przypadkowa kobiecina, stojąc nieopodal, w progu kamienicy.
                Gapiąc się, w głowę
                zachodziła, na co też ona patrzy. Oto bowiem jej starym niedowidzącym oczom ukazał się ksiądz wysoki
                tak, że
                habit osłaniał go jedynie w połowie, przez co gacie było mu widać. Dziwująca się temu babuleńka przeszła
                przez ulicę, by lepiej się przyjrzeć i wówczas zdziwiła się jeszcze bardziej. Otóż, tenże nadzwyczaj
                wysoki
                kapłan, rzycią stał tyłem do muru, rękami zaś machał pod konarem, zwrócony przodem do ściany. Cyrkowiec
                to
                jakowyś być musi, skonstatowała starowinka. Niesłychanie giętki, skoro tak się wykręcić potrafi niby
                sukno
                wyrzynane w praniu. Kiedy ów zakapturzony dziwak wreszcie złapał spływającą po murze gałąź, leciwa
                mieszczka
                z wrzaskiem uciekła z powrotem do kamienicy. Dobrze widziała, jak uznany przez nią za cyrkowca jegomość
                począł rozrywać się na pół. Dół jego został na bruku, znowuż góra wpełzała po cegłach. Babulinka z
                hukiem
                zatrzasnęła za sobą wejściowe drzwi, absolutnie pewna, że zoczyła demona przełażącego przez ogrodzenie
                na
                podwórze. Monstrum to, osobliwie delikatne musiało być, jako że rozdarło się niby pajęcza sieć, z
                przejęciem
                później opowiadała niedowierzającemu jej, a przy tym niedosłyszącemu małżonkowi.</p>
            <p class="paragraph">- Wreszcie – mruknął Ksawery, odetchnąwszy z ulgą, bez mała dumny z siebie. Wszak oparł
                się pokusie
                ciekawości i nawet raz nie zerknął w górę, kiedy Astrylda roztaczała nad nim swe wdzięki, przecież
                rozsławione na całe Glaubensleiden. – Nie wejdę za tobą! – Zawołał za wiedźmą, gdy ta w końcu wgramoliła
                się
                na mur, upewniwszy się, iż na podwórzu nie ma nikogo, kto mógłby ją spostrzec przesadzającą ogrodzenie.
                – Za
                wysoko. Nie doskoczę.</p>
            <p class="paragraph">- Poradzę sobie – odparła czarownica, wyraźnie rozczarowana niespodziewanym rozstaniem,
                a nawet urażona, że
                ksiądz porzuca ją z powodu takiej błahostki, jak nazbyt wysoki mur.</p>
            <p class="paragraph">- Nie poradzisz – oprotestował kapłan. – Siedź na tyłku cierpliwie i czekaj na mnie.
                Zaraz wracam – jednak
                jej nie porzucił. Miło połechtana, spojrzeniem odprowadzała go pędzącego za róg pobliskiego budynku, gdy
                nagle ukłuł ją niepokój i poczuła też nieprzyjemny dreszcz w całym ciele. Dziewczyny mogły już nie żyć,
                a do
                tego klątwa traciła cierpliwość.</p>
            <p class="paragraph">- Gdzie żeś polazł, sodomito jeden? – Syknęła wiedźma za księdzem, nerwowo pocierając
                bliznę na ręce. Wtem
                wyklęty przez nią kapłan wyskoczył zza rogu kamienicy. W ślad za nim podrygiwało dwóch kulejących
                kloszardów. – Co żeś to znów wymyślił? – Zdumiała się czarownica, taksując Ksawerego zmierzającego ku
                niej w
                towarzystwie notabli miejskiego rynsztoka. Potem z jeszcze większym zdumieniem przyglądała mu się, jak
                włazi
                na mur po plecach pijaków. Ochlaptusy w zamian za parę kapłańskich mesztów, z zapałem godnym tejże
                sprawy
                wspierali wysiłki półnagiego dobrodzieja. – Będziesz teraz na bosaka po mieście za mną ganiał? –
                Zgromiła go
                Astrylda niczym cechowa mistrzyni nieroztropnego czeladnika. Ten zaś wzruszył beztrosko ramionami,
                uśmiechając się uroczo. Eh, zrobiłabym ja z ciebie takiego kochanka, że stodolnym… Ba, sędziwym wiedźmom
                w
                pięty by poszło, rozmarzyła się nierządnica, tonąc w kasztanowych oczach przystojniaka siedzącego
                naprzeciw
                niej okrakiem na murze. – Czas nagli – opamiętała się. Klątwa zresztą też, dorzuciła w myślach,
                szturchnięta
                niemiłym dreszczem przekleństwa.</p>
            <p class="paragraph">Na podwórze pierw zeskoczył ksiądz. Później czarownica nie omieszkała skorzystać z
                pomocnej dłoni, ramienia,
                torsu… Z ochotą ocierała się o co tylko się dało. Otarłaby się o coś jeszcze, lecz jak sama powiedziała,
                czas naglił. Kapłan w tych sprawach obyty był, więc pojął, a właściwie odczuł charakter dotyku Astryldy.
                Wyszło mu to pąsem na twarzy i chrząknięciem z gardła. By nie poddać się przyprawiającej o zesztywnienie
                niezręczności, oboje ruszyli się z miejsca w tym samym momencie, omal się ze sobą nie zderzając. Zaraz
                przezornie czmychnęli za porośniętą wiciokrzewem altanę, przywodząc na myśl parę kochanków,
                niecierpliwie
                szukających miejsca odpowiedniego dla upojnej schadzki. Kiedy przebiegali zza altany w kierunku drzwi
                kamienicy, Astryldzie habit zaplątał się pod nogami, przez co prasnęła o ziemię jak długa. Bardziej ją
                to
                zaskoczyło niż zabolało i niestety upadek usłyszeli stojący nieopodal w bramie zakonnicy.</p>
            <p class="paragraph">- Kładź się cierniem! – Ksawery upadłszy na kolana, szeptał popędliwie do wiedźmy w
                nadziei, iż słyszy go
                tylko ona. – Udawaj, że się modlisz! Resztę zostaw mnie! – Ponaglił ją spojrzeniem. Na szczęście
                czarownica
                nieraz widziała duchownych pogrążonych w modlitwie na posadzce katedry, leżących wówczas na brzuchu w
                pozycji ofiary upadku z dużej wysokości. Przyjmując pokręconą formę, najpewniej starali się upodobnić do
                cierniowego pnącza. Astrylda wzorowo odzwierciedliła obraz zapamiętałego w modłach mnicha. Ksawery
                wtenczas
                przemawiał do swego Boga prawdziwie tak, że zbliżający się doń cierniowcy nie dobyli mieczy, ni ich
                twarze
                nie krzywiły się w gniewnym grymasie.</p>
            <p class="paragraph">- Co wy, braciszkowie? – Zawołał zbrojny zakonnik całkiem życzliwie, choć noszona
                przezeń kolczuga wespół z
                postrzępioną na krawędziach i okrwawioną tuniką gryzły się zawzięcie z ową życzliwością. – Tutaj nie
                możecie
                się modlić. Innego ogródka sobie poszukajcie.</p>
            <p class="paragraph">- W tym splugawionym mieście każde miejsce dobre – odparł Ksawery i zaraz wrócił do
                maniakalnej modlitwy,
                prosząc Boga o ratunek w chwili zguby. Cierniowcy spojrzeli po sobie wprawdzie niepewnie, lecz nie
                wyglądali
                na stropionych słowami księdza.</p>
            <p class="paragraph">- My tutaj inkwizytorskie rozkazy mamy, nikogo na posesję nie wpuszczać, przeto idźcie
                stąd albo was
                wyniesiemy – skwitował zakonnik groźnie, spode łba patrząc na kapłana.</p>
            <p class="paragraph">- Przez kamienicę na rynek wyjdziemy – oznajmił Ksawery, podnosząc się z kolan i wtedy
                cierniowiec złapał go
                za ramię.</p>
            <p class="paragraph">- Nie przez kamienicę – zabronił, wskazując bramę. – Przez podwórze pójdziecie.</p>
            <p class="paragraph">Co teraz? Co robić? Ksawery w gorączce myśli nie potrafił znaleźć wyjścia z sytuacji.
                Nie chciał zawieść
                Astryldy i naprawdę usiłował pomóc uwięzionym na dachu nierządnicom, choć jako szanujący się kapłan
                Cierniowego Boga winien nimi, w najlepszym razie, gardzić. Wszystko już miał szlag jasny bez reszty
                trafić,
                gdy nagle przez furtę wtarabanił na podwórze pijany kloszard, wyzywając cierniowców od inkwizytorskich
                przydupasów. Pijaczyna nie omieszkał też postawić im zarzut kozojebstwa, a na dokładkę wspomniał coś o
                rzekomym powiązaniu ich matek z najpodlejszym wśród portowych burdeli Glaubensleiden. Krewcy zakonnicy
                nie
                mieli zamiaru puścić tych zniewag mimo uszu, więc natychmiast zajęli się krzykaczem. Obijając mu gębę,
                na
                chwilę zapomnieli o Astryldzie i Ksawerym.</p>
            <p class="paragraph">- Szybko – rozpustnica stęknęła spod kaptura, starając się podnieść z wygniecionej
                trawy. – Pomóż mi wstać.</p>
            <p class="paragraph">- Co ci? – Dziwował się ksiądz, podtrzymując słaniającą się na nogach kurtyzanę.</p>
            <p class="paragraph">- Nie gadaj – wiedźma ucięła ostro. – Prowadź na dach – rozkazała bełkotliwie. Kapłan
                usłużnie pociągnął ją
                do kamienicy i dalej na schody prowadzące na poddasze budynku.</p>
            <p class="paragraph">- Wielu szaleńców w życiu widziałem, ale ten moczygęba przebił wszystkich – werdyktowi
                Ksawerego Astrylda
                przytaknęła słabym mruknięciem, usiłując wyzbyć się mdłości i zawrotów głowy po wizycie w upojonej
                alkoholem
                głowie kloszarda. Piętro wyżej poczuła się lepiej, więc ksiądz już nie musiał jej podtrzymywać. Dalej to
                jednak robił. Ot, na wszelki wypadek. Mogło się przecież dziewczynie zrobić gorzej od wysiłku. Wszak po
                schodach wchodziła. I ona nie miałaby nic przeciwko pomocnemu obściskiwaniu się, gdyby nie habit, co
                gryzł
                zawzięcie, najwyraźniej powziąwszy sobie rolę przyzwoitki. Zatem, chcąc nie chcąc, rozpustnica odczepiła
                się
                od księdza, ale dopiero całe piętro wyżej, gdzie oboje przypadkiem podsłuchali to i owo przez uchylone
                drzwi
                mieszkania.</p>
            <p class="paragraph">- Córki żeście mi na bruk wywlekli, o czarostwo je posądzając! – Zagrzmiał obity
                mężczyzna, co go Astrylda
                dostrzegła przez wąską szparę w drzwiach. Podstarzały mężczyzna siedział związany na krześle, a z ubioru
                mowy i spojrzenia dumnego patrzył się na wysoko urodzonego. Wiedźma dobrze znała tegoż jegomościa. To
                był
                jeden z rajców miejskich. Stały klient wytwornego zamtuza z, nie tak jeszcze odległych, czasów jego
                świetności. – Mnie zaś na męki weźmiecie, konszachty ze złym przypisując! – Gardłował, miejski notabl. –
                Znam ja wasze metody! Nie o moje zbawienie wam idzie, jeno o kamienicę moją! Przehandlujecie ją komu za
                przywileje, czy sobie zostawicie!? Rzeknijcie no prawdę, skoro i tak na szafot idę! Umarlakowi
                szczerości
                żałować będziecie!?</p>
            <p class="paragraph">- Diabeł w tobie siedzi, biedaku – wybrzmiał beznamiętny głos, należący do kogoś, na
                kim ludzkie cierpienie
                nie robiło żadnego wrażenia, zwłaszcza to przezeń zadawane. – Kusy w tobie uciechę ma, językiem ci
                obracając
                przeciw świętości Płomiennego Oficjum. Już my go z ciebie wypędzimy, a majątek twój i miejsce urzędowe
                dobrze zostaną spożytkowane na zbożny cel cesarstwa. Natomiast o córy swoje się nie turbuj. Wcześniej
                niźli
                twoja ich dusze, z plugastwa oczyszczone, do królestwa boskiego ulecą. Słupy czarnego dymu je poniosą.
            </p>
            <p class="paragraph">Rajca szarpnął się w więzach gniewnie, Astrylda zaś w podsłuchiwanym głosie wyczuła
                fanatyczny chłód. Od tej
                głowy chciała natychmiast znaleźć się jak najdalej. Instygujący rajcę inkwizytor w nabożnej kontemplacji
                mógł wyczuć obecność czarownicy, dlatego ta niezwłocznie skierowała się na strych. Tam, z pomocą
                Ksawerego
                weszła na dach, wdrapując się nań po okopconej ścianie komina. Nim wygramoliła się cała na dachówki,
                wychyliła jedynie głowę, by sprawdzić, czy aby czasem zamiast na dziewczyny nie trafi na cierniowców. Na
                dostrzegła jednak ani jednych, ni drugich.</p>
            <p class="paragraph">- Ostatni raz miałam na sobie coś tak parszywie niewygodnego – zdjąwszy habit, cisnęła
                nim w księdza, po
                czym zaczęła rozglądać się gorączkowo. – Edyta! – Krzyczała licząc, iż dziewczyny ukryły się gdzieś w
                pobliżu. – Gryzelda! Olga! – Nic. Nikt nie odpowiedział nawoływaniu. Nikt z wyjątkiem umorusanego
                kocura,
                który miaucząc żałośnie, wychynął zza komina i zaraz począł łasić się do wiedźmy. Astrylda spojrzała na
                niego nieprzychylnie, potem rozejrzała się raz jeszcze. Gdybym tylko miała swoje krzesło, westchnęła z
                żalem
                po magicznym meblu.</p>
            <p class="paragraph">- Pewnie już uciekły albo gdzieś się ukryły – podał do rozwagi Ksawery, wgramoliwszy
                się w kapłańską szatę.
                Bez niej wyglądał o wiele lepiej, zawyrokowała w duchu Astrylda.</p>
            <p class="paragraph">- Nie mogły ot, tak zejść na ulicę – poczęła głośno myśleć, chodząc w tę i we w tę
                szczytem łagodnie
                opadającego dachu. – Szybko by je rozpoznano i pochwycono. Bądź co bądź kurtyzana to osoba publiczna.
            </p>
            <p class="paragraph">- Zaiste – zgodził się ksiądz, odrobinę kpiąco i wtedy przez unoszący się z ulic miasta
                rejwach przebiło się
                wołanie.</p>
            <p class="paragraph">- Astrylda! Tutaj!</p>
            <p class="paragraph">Wiedźma obejrzała się i zaraz twarz się jej rozpogodziła.</p>
            <p class="paragraph">- Są! – Pokazała Ksaweremu blondynę, co kilka dachów dalej stała przy kominie i machała
                ręką.</p>
            <p class="paragraph">- Oni również – odparł kapłan bez cienia entuzjazmu, wskazując inny kierunek.
                Czarownica znów się obejrzała
                i tym razem mina jej zrzedła. Kilka dachów dalej, cierniowcy wyłazili z poddasza niby pluskwy z
                poduszki.
                Jeden z nich wytknął palcem pierw blondynę, potem wiedźmę.</p>
            <p class="paragraph">- Musieli przeszukiwać strychy, sądząc, że na którymś znajdą moje dziewczyny –
                skonstatowała Astrylda. –
                Łajdacy parchaci – skwitowała w złości i naraz rzuciła się biegiem w stronę jasnowłosej nierządnicy,
                rozpędzając stado mew. Ksiądz popędził za nią, choć nie tak szybko i zręcznie, obawiając się upadku z
                wysokości. Cierniowcy też nie mitrężyli. Wprawdzie jeszcze wolniej od kapłana, bo w kolczugach i z
                mieczami
                w rękach, ale zawzięcie ruszyli w pościg. Do skrzyżowania dachów pierwsza dotarła Astrylda, a dalej już
                w
                linii prostej nad ciągnącą się gdzieś w dole alejką pędziła na spotkanie wychodzącym z ukrycia
                nierządnicom.
                Chwilę po niej, krzyżówkę przeciął kapłan. Wkrótce, w tym samym miejscu, zadudniły ciężkie kroki
                zakonników,
                niemal o zawał przyprawiając ukrytego pod odstającą dachówką szczura.</p>
            <p class="paragraph">- Olga! – Krzyczała wiedźma, dobiegając do kurtyzan co prawda przelęknionych, ale też
                gotowych do walki o
                życie. – Uciekamy!</p>
            <p class="paragraph">- Którędy!? – Głos jasnowłosej nierządnicy zadźwięczał od determinacji.</p>
            <p class="paragraph">- Za mną! – Zakomenderowała Astrylda, pomagając jednej z dziewczyn utrzymać równowagę
                na oczadziałych
                dachówkach. Wiedźma znała dachy Glaubensleiden o wiele lepiej niż jego ulice, spędziwszy nań sporo
                czasu.
                Kontemplacyjne przechadzki na wysokościach ceniła sobie szczególnie wieczorową porą, kiedy wyjściowo
                umalowane zachodzącym słońcem chmury rozpościerały się nad miastem. Zatem czarownica wiedziała, gdzie
                uciekać, choć nie miała pojęcia, jak wyrwie się z podopiecznymi za miejskie mury. Z krzesłem rzecz
                byłaby
                oczywista, bez niego zaś przedstawiała się niepewnie. Na domiar złego, kurtyzany w skąpych fatałaszkach
                poruszały się wcale nie szybciej od cierniowców w ciężkich zbrojach. Nierządnice spowalniał grząski
                strach
                przed śmiertelnym upadkiem, gdy zakonników napędzała uświęcona odwaga, karmiona widokiem uciekającej
                wiedźmy
                z kilkoma ladacznicami na podorędziu. W tym wszystkim zagadkowa dla cierniowych braci była postać
                Ksawerego.
                Kapłan pędził za grupą uciekinierek, ścigając je czy uciekając wraz z nimi? Na to pytanie zbrojni nie
                potrafili sobie odpowiedzieć, ale też zbytnio nie zaprzątali sobie nim głowy. Ot, samo się wyjaśni, jak
                tylko wszystkich dopadną.</p>
            <p class="paragraph">- Tak im nie uciekniemy – zawyrokowała wiedźma, pomagając kurtyzanie wgramolić się po
                murze na wyżej
                osadzony dach kolejnego budynku. – Musimy ich zgubić – zdecydowała, popędzając nierządnice. – Szybciej
                dziewczyny! Szybciej! – Nagle wiatr powiał mocniej. Przestraszone kobiety solidarnie przylgnęły do
                dachówek.
                – Co też wy robicie!? – Oburzyła się wiedźma. – Wstawać! Cierniowcy mają nas na wyciągnięcie ręki!</p>
            <p class="paragraph">- Pospadamy! – Protestowała nierządnica, gdy czarownica jęła ją dźwigać na nogi. –
                Zginiemy!</p>
            <p class="paragraph">- Zginiecie od miecza, jeśli zaraz nie ruszycie tyłków! – Darła się Astrylda. – Wstawać
                albo zaraz was
                pozrzucam z tego przeklętego dachu! – Zagroziła, piekląc się w złości, na co grzęznące w strachu
                kurtyzany
                odkleiły się niepewnie od dachówek, po czym ruszyły dalej, lecz na czworakach, połyskując w słońcu
                nagimi
                tyłkami. Tę, co zamykała korowód obscenicznej uciechy, na wyższy dach podsadził Ksawery. Kiedy cierniowi
                bracia to ujrzeli, wiedzieli już, co myśleć o kapłanie. Na szczęście dla księdza byli jeszcze zbyt
                daleko,
                by dojrzeć jego twarz, którą ów przezornie wcisnął głębiej w kaptur. – Szybciej! – Popędzała wiedźma
                przelęknione nierządnice.</p>
            <p class="paragraph">- Będzie dobrze – mówił Ksawery do zdziwionej jego obecnością rozpustnicy. – Patrz
                ponad horyzont dachów i
                wyobraź sobie, że idziesz szeroką kładką – kapłan okazał się skuteczniejszy od czarownicy w motywowaniu
                nierządnic do wartkiej ucieczki. Astrylda z wdzięcznością w oczach przyjęła jego zaangażowanie. Minąłeś
                się
                z powołaniem, stwierdziła o nim w duchu, przepychając dziewczyny na następną kamienicę, a pościg zbliżał
                się
                nieuchronnie. Wkrótce uciekinierzy dotarli do miejsca, w którym strych jednego z budynków otwierał się
                na
                dach skromną lukarną. Wiedźma zeszła do okienka ostrożnie po kaskadzie oczadzonych dachówek opadających
                ku
                śmiertelnie niebezpiecznej krawędzi. Gdzieś w dole słychać było kobiecy lament i szorstkie męskie
                ruganie,
                na górze zaś cierniowcy pokrzykiwali na siebie. Mobilizując się do szybszego pościgu, wywarli większą
                presję
                na czmychających nierządnicach. Kurtyzany wystraszyły się potwornie zejścia do lukarny, gdy Astrylda
                zaczęła
                je nawoływać, sprawdziwszy czy okienko jest otwarte. Na szczęście łagodny, ale też pewny głos Ksawerego
                pomógł im przezwyciężyć strach i opanować chaos myśli sprowokowany zbliżającymi się zakonnikami.</p>
            <p class="paragraph">- Nie patrz w dół, durna! – Upomniała czarownica rozedrganą kurtyzanę, której strach
                kazał spojrzeć śmierci
                w oczy. Wiedźma wespół z księdzem pomogli nierządnicom wejść przez niewielkie okienko na zasnuty
                pajęczynami
                strych, po czym sami weszli pod dach. Astrylda zamknęła okiennicę na skobel. – To ich powstrzyma na
                trochę –
                uśmiechnęła się figlarnie, jakby dokonała sabotażu co najmniej świętej procesji, prowadzonej przez
                samego
                patriarchę Godfryda. Zadowolona ruszyła dziarsko przez strych, pociągając za sobą przestraszone i
                zmordowane
                ucieczką dziewczyny. Ksawery wtenczas przyjrzał się okiennicy. Od środka cierniowcy sforsowaliby ją
                jednym
                kopniakiem. Jednak od strony pochyłego dachu i przy samej jego krawędzi zmuszającej do daleko posuniętej
                ostrożności długo się pomęczą. Kapłan upewniwszy się co do swego osądu, dogonił czarownicę na schodach.
            </p>
            <p class="paragraph">- Co teraz? – Spytał, ledwie za nią nadążając.</p>
            <p class="paragraph">- Jak to, co? My uciekamy z miasta, a ty wracasz na ulice, udając, że cię z nami nie
                było – Astrylda chciała
                wybrzmieć nijak, może nawet opryskliwie, lecz wyszło jej jakoś tak smutno na myśl o rozstaniu z
                Ksawerym.</p>
            <p class="paragraph">- Nie zdołasz uciec z bandą roznegliżowanych dziewoi – kapłan zabrzmiał nieco
                nostalgicznie, jakby już
                tęsknił za czarownicą. – Cierniowcy zaraz was wypatrzą – protestował. – Nawet jeśli jakimś cudem
                zdołacie
                dotrzeć pod mury, nie przejdziecie przez żadną z bram.</p>
            <p class="paragraph">- Nie możemy zostać w mieście. Inkwizycja działa zdumiewająco sprawnie. Wcześniej czy
                później wytropią nas i
                wezmą na męki. Musimy uciekać.</p>
            <p class="paragraph">- Mam lepszy pomysł.</p>
            <p class="paragraph">- Doprawdy?</p>
            <p class="paragraph">- Ukryję was w żeńskim klasztorze. Tutaj w mieście.</p>
            <p class="paragraph">Czarownica naraz się zatrzymała, przez co ksiądz wpadł na nią, na niego zaś
                nierządnice, jedna po drugiej.
                Tym sposobem na schodach utworzył się niezgrabny, choć ujmujący karambol pełen podskakujących piersi
                oraz
                sprężynujących tyłków.</p>
            <p class="paragraph">- W klasztorze? – Wiedźma spojrzała na Ksawerego kpiąco i z niedowierzaniem.</p>
            <p class="paragraph">- Wszak najciemniej pod latarnią – odparł zatroskany kapłan. – Nikt nie będzie was
                szukał pośród zakonnic.</p>
            <p class="paragraph">- Pod latarnią, powiadasz – zastanowiła się rozpustnica, bez mała filuternie, a
                patrzyła przy tym na
                pąsowiejącego księdza przenikliwie i z niełatwo dającym się zauważyć rozbawieniem. – A co na to
                zakonnice? –
                W jej głosie zadźwięczała drwina.</p>
            <p class="paragraph">- Siostry Świętego Ciernia to dobre kobiety – gwarantował, boży służebnik, speszonym
                tonem, zmagając się z zawstydzeniem. – U nich
                będziecie bezpieczne. Przeczekacie całe to szaleństwo, a potem się zobaczy – głupio mu było, że tak
                wypalił
                z tą latarnią, mimowolnie podkreślając proweniencję otaczających go kobiet.</p>
            <p class="paragraph">Burdelmama otaksowała zmieszanego kapłana niepewna, czy może mu zaufać aż tak, by
                powierzyć w jego ręce los
                nierządnic.</p>
            <p class="paragraph">- To najbardziej niedorzeczny pomysł, jaki w życiu słyszałam – skwitowała, zaciskając
                drżące w rozbawieniu
                usta.</p>
            <p class="paragraph">- Na razie nie masz lepszego, więc za mną – odparł ksiądz, odchrząknąwszy i kiedy
                zszedł ku sieni, kurtyzany
                poszły za nim, ale jakoś tak bez przekonania.</p>
            <p class="paragraph">- Nie ufam mu – mruknęła pierwsza.</p>
            <p class="paragraph">- Zawsze nas potępiał, a teraz nagle wzięło go na pomaganie? – Powątpiewała druga.</p>
            <p class="paragraph">- Nie ma co wybrzydzać, dziewczyny – zdusiła ferment trzecia. – On albo cierniowcy –
                postawione przed
                wyborem kurtyzany, jak na komendę pierw obejrzały się za siebie, potem ruszyły za księdzem. Sprawniej i
                ze
                sprzyjającą ucieczce, ufną nadzieją.</p>
            <p class="paragraph">Ksawery skierował się do wyjścia, lecz na podwórze, zniechęcony
                odgłosami awantury dobiegającymi z ulicy.</p>
            <p class="paragraph">- Poczekajcie – przystopował nierządnice w progu, a sam wyszedł na niewielki
                dziedziniec, skąd rozejrzawszy
                się czujnie, przywołał kobiety gestem. Następnie bacznie obserwując okna górujących nad podwórzem
                oficyn,
                pomógł uciekinierkom przejść przez niewysoki mur na parcelę kolejnej kamienicy. Tam, kazał im chwilę
                zaczekać, po czym wszedł do ciemnej sieni. – Jest bezpiecznie – wyłonił się po chwili. – Możemy iść –
                dorzucił w uspokajającym uśmiechu. Wkrótce wszyscy szli cichą uliczką i choć ta pusta była, zeszli z
                niej w
                pierwszą lepszą bramę, a weń niefortunnie wpadli na znanych w mieście stręczycieli. Trzej ulicznicy z
                miejsca ich otoczyli.</p>
            <p class="paragraph">- Kogóż my tu mamy? – Rozentuzjazmował się groźnie, zbir z wybrakowanymi zębami.</p>
            <p class="paragraph">- Doborowe towarzystwo, widzę – oszacował zadzierzyście, łotr bez oka i z paskudną
                blizną na pomarszczonym
                czole.</p>
            <p class="paragraph">- Widzielim, jak wam zamtuz wasz śliczny cierniowcy rozgrabili – odezwał się ten, co mu
                okrutnie cuchnęło z
                gęby gorzałą i zgnilizną.</p>
            <p class="paragraph">- Idziecie teraz pod naszą opiekę, dziewczęta – oznajmił szczerbaty, uśmiechając się
                oślizgle.</p>
            <p class="paragraph">- Pierw jednak wasze kwalifikacje sprawdzim – śmierdziel zabrał się do macania i wtedy
                Ksawery odważnie
                łupnął go pięścią w pysk.</p>
            <p class="paragraph">Jednooki na takie potraktowanie kamrata, natychmiast dobył pałki z oczywistym zamiarem
                jej użycia. Jednak
                Astrylda solidnym kopniakiem w krocze osłabiła go do tego stopnia, że maczuga wypadła mu z ręki, co z
                miejsca wykorzystała inna z nierządnic. Pochwyciwszy broń, kurtyzana z krzykiem gruchnęła nią
                szczerbatego w łeb z taką
                wprawą, że temu krew z uszu poszła. Nikczemnik, choć bardzo się starał, solidnie trzepnięty nie potrafił
                ustać na nogach, by nie wspomnieć o jego szansach na uczestnictwo w dalszej szamotaninie. Śmierdziel za
                to
                wyskoczył spod ściany ze szpikulcem w ręce. Ksawery osłonił zbrojną w pałkę nierządnicę, przyjmując
                niecny
                atak na rękę. Ksiądz syknął z bólu, zaciskając przebitą dłoń na uzbrojonej pięści zbira. Zaraz wyszłaby
                z
                tego niebezpieczna dla życia kapłana szarpanina, gdyby cuchnący stręczyciel nie dostał obuchem w
                potylicę.
                Łajdak oberwał tak mocno, że coś mu w czaszce trzasnęło, przez co padł bez ducha na bruk, zalewając go
                obficie posoką. Szczerbatemu na to wszystko mina zrzedła i już się nie uśmiechał. Przeklinał natomiast,
                wycofując się z bramy na ulicę.</p>
            <p class="paragraph">- Jeszcze się policzymy, ladacznice przeklęte! – Wrzasnął, potykając się o próg.</p>
            <p class="paragraph">Z tym przekleństwem trafiłeś w punkt, pomyślała o nim czarownica wstrząśnięta dotkliwym
                dreszczem. Fatum
                niecierpliwiło się coraz bardziej i nie zamierzało wiedźmie odpuścić, jeśli ta wreszcie nie wyruszy na
                dalekie południe.</p>
            <p class="paragraph">- Pokaż to – Astrylda, by zająć czymś głowę, również ze zwyczajnej troski, obejrzała
                krwawiącą rękę
                Ksawerego. Uwięziony między kośćmi szpikulec przechodził na wylot. Wiedźma chwyciła rylec za opasany
                włókniną trzonek, po czym spojrzała na pacjenta ze spokojem godnym pielęgniarki szpitala polowego
                osaczonego
                zgiełkiem wielkiej bitwy. – Gotowy? – Kapłan zaprzeczył głową, na co rozpustnica szybkim pociągnięciem
                wyjęła żelazny zadzior z rany. Ksawery naraz zbladł, oparł się o ścianę, dusząc wrzask zdrową ręką.
                Astrylda
                wtenczas jęła szarpać się z kiecką, chcąc wydrzeć jej strzęp, którym mogłaby opatrzyć krwawiącą dziurę.
                Po
                kilku nieudanych próbach odpuściła sukience i bezwstydnie zdjęła majtki.</p>
            <p class="paragraph">- Dziękuję – wybełkotał ksiądz, zerkając nieśmiało na koronkowy opatrunek. Wiedźma
                uśmiechnęła się do niego,
                bez mała zalotnie.</p>
            <p class="paragraph">- Prowadź, dobry człowieku – zatrzepotała rzęsami, wprawiając Ksawerego w jeszcze
                większe zakłopotanie, czym
                ten z kolei tak ją rozczulił, że aż dotkliwość klątwy na chwilę jej przeszła. Dalej, oboje prowadzili
                umęczone nierządnice, przez nikogo nieniepokojeni.</p>
            <p class="paragraph">Mieszkańcy Glaubensleiden w większości tłoczyli się w rynku i przylegających doń
                ciasnych uliczkach. Inni
                lękliwie przemykali się ocienionymi zaułkami, chcąc możliwie najszybciej i najkrótszą drogą wydostać się
                z
                miasta. Tak samo przekradała się grupa dzielnych kurtyzan z księdzem na czele. Przechodząc z bramy do
                bramy,
                przesadzając ogrodzenia podwórzy czy wyglądając ostrożnie zza rogów budynków, co chwilę zerkali za
                siebie,
                pomni na szukających ich cierniowców. Kiedy zaś docierały do nich odgłosy okutego obuwia bądź ludzkie
                gardłowanie, natychmiast zmieniali kierunek, nawet jeśli wiązało się to z obraniem tego, z którego
                właśnie
                szli. Po kilku kolejnych bramach, winklach i podwórkach wreszcie dotarli pod klasztor. Niewysoki mur
                okalał
                zalesiony ogród z alejkami i zakonną spalnię, co w niej mieściła się skromna kuchnia z jadalnią.
                Ogrodzenie
                przechodziło w jednonawowy kościółek z dzwonnicą, której namiotowy dach wieńczyło odlane w mosiądzu
                cierniowe pnącze. Świątynne wierzeje były zapraszająco uchylone. Ubogą nawę rozświetlały dziesiątki
                świec.
                Przed ołtarzem przedstawiającym spętanego cierniami Boga klęczała gromada mniszek odzianych w czarne
                habity
                i w białych czepcach na głowach.</p>
            <p class="paragraph">Onieśmielone powagą miejsca kurtyzany dyskretnie przycupnęły w kruchcie, nie zwracając
                na siebie uwagi.</p>
            <p class="paragraph">- Nie wejdziesz? – Ksawery gestem zapraszał Astryldę. – Jesteś tu mile widziana –
                zapewnił życzliwie.</p>
            <p class="paragraph">- Moja noga tam nie postanie – obruszyła się, wiedźma – Nawet nie próbuj – ostrzegła,
                kłując księdza ostrym
                spojrzeniem. Ów roztropnie odpuścił i wszedł do kościółka. Przemierzywszy zastawioną prostymi ławami
                nawę,
                uklęknął pośród zakonnic.</p>
            <p class="paragraph">- Niech będzie pochwalony, Bóg nasz jedyny – wymamrotał, przeżegnawszy się znakiem
                ciernia.</p>
            <p class="paragraph">- Na wieki wieków – półgłosem odpowiedziała mu, podstarzała zakonnica, patrząc z
                umartwieniem na męczeński ołtarz.</p>
            <p class="paragraph">- Witaj, Teobaldo – przywitał się po cichu, nie chcąc zakłócać modlitwy. Zagadnięta
                przezeń niewiasta
                szemrała przez chwilę pod nosem, nim wreszcie się odezwała.</p>
            <p class="paragraph">- Co cię do nas sprowadza, Ksawery? – Głos służebnicy bożej był spokojny, choć dało się
                w nim usłyszeć
                trwożliwe nuty świadomości tego, co się działo w mieście.</p>
            <p class="paragraph">- Niedoszłe ofiary szaleństwa – kapłan wskazał głową za siebie. – Potrzebują
                schronienia – dodał proszalnie,
                a siostrze Teobaldzie wystarczyło zerknąć na stłoczone w kruchcie kobiety, by w lot pojąć, z kim jest
                sprawa.</p>
            <p class="paragraph">- Czy ty wiesz, czego od nas wymagasz? – Zakonnica wlepiła w księdza oburzone oczy.</p>
            <p class="paragraph">- Nie wymagam, tylko błagam – napierał Ksawery pokornie. – Każde z nas kiedyś błądziło.
                Wszyscy jesteśmy
                dziećmi Bożymi. Wszyscy zasługujemy na drugą szansę. Czyż nie? – Wpatrywał się nieustępliwie w siostrę
                przełożoną, aż ta w końcu przymknęła powieki, pokiwała przecząco głową, westchnęła i przeżegnała się.
                Potem
                wstała, rozmasowała obolałe kolana i podeszła do wystraszonych, brudnych i poobijanych nierządnic.</p>
            <p class="paragraph">- Pomódlcie się z nami – zaprosiła łagodnie i tak samo patrzyła. Ująwszy pod bok
                najbliższą z potarganych
                kurtyzan, pociągnęła ją w głąb świątyni. Ciągana dziewczyna w samej koszulinie spojrzała zlękniona na
                księdza, a ten uspokoił ją skinieniem głowy.</p>
            <p class="paragraph">- Tutaj będziecie bezpieczne – zapewnił spłoszone kobiety, prowadząc je między
                zakonnice. Potem wyszedł do
                Astryldy. Wiedźma stała pod kościołem, opierając się plecami o zamknięte skrzydło drzwi. Oddech miała
                nerwowy, a spojrzenie zdradzało napięcie. Mamrocząc zaciskała i rozwierała poparzoną rękę, zmagając się
                z
                palącymi pętami klątwy. – Może jednak wejdziesz? – Zagadnął ją ksiądz niepewnie, wychynąwszy z ciemnej
                szczeliny świątynnych wierzei.</p>
            <p class="paragraph">- Wyglądam ci ja na czyjąkolwiek służebnicę? – Odparła czarownica opryskliwie. Nie
                chciała tak zabrzmieć,
                lecz fatum robiło się nieznośne. – Wybacz. Zmęczenie miesza mi w głowie – Ksawery na te słowa zrobił
                wielkie
                oczy i wyraźnie się rozpogodził. Po Astryldzie spodziewał się wszystkiego, ale nie przeprosin. –
                Dziękuję za
                wszystko, co dla nas zrobiłeś – wiedźma nań zerknęła, a temu ze zdumienia oczy omal nie wystrzeliły z
                głowy.
                Najpierw przeprosiny, a teraz podziękowania. Czy on wciąż rozmawiał z tą samą kobietą?</p>
            <p class="paragraph">- Zostań – poprosił, przeczuwając zamiary rozpustnicy. – Dziewczyny cię potrzebują – ja
                cię potrzebuję,
                dodał w myślach, patrząc tęsknie na kurtyzanę. Nierządnica uśmiechnęła się cholerycznie, maniakalnie
                potrząsając ręką.</p>
            <p class="paragraph">- Jesteś lepszym opiekunem niż ja – przyznała drżącym głosem. Z Glaubensleiden nic już
                ją nie wiązało. Miała
                serdecznie dosyć wielkomiejskich ambicji. Chciała zapomnieć o nich raz na zawsze. Drążona przymusem
                przekleństwa potrzebowała ukojenia.</p>
            <p class="paragraph">- Co ci? – Ksiądz przysunął się do niej.</p>
            <p class="paragraph">- Nic – córa uroczysk spuściła głowę, chowając napiętą twarz w gąszczu czarnych dredów.
                – Pora na mnie –
                wypaliła niechętnie.</p>
            <p class="paragraph">- Zaczekaj – Ksawery przytrzymał ją, gdy odkleiła się od drzwi, by pójść drogą
                wytyczoną przez przekleństwo.
                Rozdrażniona nieustającymi szeptami obejrzała się na niego z nadzieją w oczach, lecz ten zamiast dojrzeć
                to
                uczucie, polazł po coś do świątyni. Po chwili, wyłonił się zeń z czarnym habitem w rękach, na co wiedźma
                roześmiała się perliście.</p>
            <p class="paragraph">- Zdarłeś go ze służebnicy w obliczu pana swego? – Zakpiła, nie mogła się powstrzymać.
            </p>
            <p class="paragraph">- Śmiej się do woli, rozpustnico – zripostował kapłan, lecz bez złości. – Ze śmiechem
                ci do twarzy – dodał,
                a w jego spojrzeniu czarownica dostrzegła tęsknotę. – Nie gryzą jak nasze – wręczył wiedźmie habit. – W
                tym
                przebraniu bez przeszkód opuścisz miasto.</p>
            <p class="paragraph">Bez przeszkód to ja je opuszczę, gdy tylko znajdę ładne krzesło i usłużnego podwieja,
                odparła w duchu
                nierządnica, myśląc o zdatnym meblu i wietrznym demonie.</p>
            <p class="paragraph">- Jestem jedyną ciemnoskórą osobą w mieście. Pamiętasz? – Z rozbawieniem przypomniała
                księdzu jego własne
                słowa.</p>
            <p class="paragraph">- No tak – zmieszał się kapłan. – W takim razie bierz z powrotem mój. W męskich są
                głębokie kaptury jak w
                białych tunikach cierniowców. Nikt nie dojrzy twojej twarzy.</p>
            <p class="paragraph">- Nie trzeba. Poradzę sobie – Astrylda powstrzymała Ksawerego, gdy ten zaczął zdejmować
                habit, choć po
                prawdzie nie miała nic przeciwko oglądaniu go w samych gaciach.</p>
            <p class="paragraph">- Potrzebujesz przebrania – protestował ksiądz. – Cierniowcy…</p>
            <p class="paragraph">- Poradzę sobie.</p>
            <p class="paragraph">- Ale…</p>
            <p class="paragraph">- Poradzę sobie – jakoś tak wyszło przy tej natchnionej pragnieniami sprzeczce, że
                wiedźma znalazła się na
                tyle blisko kapłana, iż mogliby się objąć. Astrylda skupiała uwagę na kasztanowych oczach Ksawerego, by
                przypadkiem nie zagapić się na jego kuszące usta. Po raz pierwszy w życiu stała tak blisko mężczyzny
                zupełnie za darmo i dlatego, że chciała. Po raz pierwszy też zapragnęła znaleźć się w objęciach księdza
                i
                już w nich pozostać. Co mogłoby się wydawać dziwne w jej przypadku, krępowała się wykonać pierwszy krok.
                Wcale nie dlatego, iż rzecz dotyczyła kapłana, co ślubował czystość wespół z szeregiem innych bzdetów.
                Ksawery również nigdy wcześniej nie czuł tak silnej emocjonalnej więzi z kobietą i, choć grzeszna
                cielesność
                nie była mu obca, drżał na myśl o bliskości z nierządnicą.</p>
            <p class="paragraph">- Spotkamy się jeszcze? – Wprawdzie nie był czarownicą, ale tym pytaniem rzucił na
                Astryldę urok. Owszem,
                niedostatecznie silny, by zmorzyć klątwę, niemniej tak upajający, iż wiedźma omal się nim nie
                zachłysnęła.
                Od dawna parając się nierządem, miała już w ustach każdą część męskiego ciała i to po wielokroć. Dotąd
                była
                pewna, że nie pozostał na padole pocałunek, którego by nie przerabiała. Tymczasem, w zacisznej części
                miasta, pod drzwiami skromnego kościółka, doświadczyła tej pieszczoty zupełnie inaczej. Powietrze
                wówczas
                zgęstniało, jakby czas zwolnił, choć przecież zdarzyło się to w oka mgnienie. Niby powierzchownie i
                niewinnie, a jednak głęboko tak, że aż w serca weszło. Wówczas w rozszarpywanym przez klątwę umyśle
                Astryldy
                wykroiło się sanktuarium spokoju. Oaza wytchnienia, co nagle rozkwitła od ledwie kropli prawdziwej
                miłości.
                Przebłysk tego potężnego uczucia stał się dla wiedźmy nie lada atutem. Dodatkową kostką w grze ze
                śmiercią.
                Skręcając w zaułek, chowała wspomnienie Ksawerego w rozedrganym sercu. Kapłan natomiast długo jeszcze
                stał w
                bezruchu niby w kamień zaklęty. Dłonią dotykał miejsca, w którym poczuł tchnienie najdelikatniejszej i
                zarazem najsilniejszej z dostępnych człowiekowi mocy.</p>
            <p class="paragraph">- Degrengolada – z oburzeniem i niesmakiem skomentowała, pobożna mieszczka o wścibskim
                spojrzeniu. Nie
                należało się jej dziwić. Wszak siedząc w oknie sąsiadującej z klasztorem kamienicy, zoczyła
                wszetecznicę,
                kiedy ta, w progu kościoła, cmoknęła księdza w policzek.</p>
        </div>
    </main>
</body>

</html>