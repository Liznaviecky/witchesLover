<!DOCTYPE html>
<html lang="pl">

<head>
    <meta charset="UTF-8">
    <meta name="viewport" content="width=device-width, initial-scale=1.0">
    <link rel="stylesheet" href="https://cdnjs.cloudflare.com/ajax/libs/normalize/8.0.1/normalize.min.css"
        integrity="sha512-NhSC1YmyruXifcj/KFRWoC561YpHpc5Jtzgvbuzx5VozKpWvQ+4nXhPdFgmx8xqexRcpAglTj9sIBWINXa8x5w=="
        crossorigin="anonymous" referrerpolicy="no-referrer" />
    <link rel="icon" href="../images/witchesLover.png">
    <link rel="preconnect" href="https://fonts.googleapis.com">
    <link rel="preconnect" href="https://fonts.gstatic.com" crossorigin>
    <link href="https://fonts.googleapis.com/css2?family=EB+Garamond:ital@0;1&display=swap" rel="stylesheet">
    <link rel="subdocument" href="episodes.html">
    <link rel="stylesheet" href="../css/episode.css">
    <title>Pierwszy Raz</title>
</head>

<body class="body">
    <a href="episodes.html" class="backToEpisodes">Wróć do spisu rozdziałów</a>
    <header class="header">
        <h1 class="header__title">Pierwszy Raz</h1>
        <h2>
            <a class="header__link" href="https://www.youtube.com/watch?v=lwQhCdjpyOA" target="_blank"
                rel="noreferrer noopener">
                Dobrze się czyta przy Jungle Waterfall Serenity<span class="header__span">(otworzy
                    się w nowej zakładce)</span></a>
        </h2>
    </header>

    <main>
        <div class="textBlock">
            <p class="paragraph">Kiedy zatroskana Miodunka opiekowała się pognębionym przez życie Miłosławem, kupiecki
                okręt Gościmiła z
                wargami na pokładzie zbliżał się do celu podróży. Tnąc spienione fale, wpływał na tropikalne wody,
                najeżone
                wysokimi ostańcami. Zwieńczone egzotycznymi czuprynami, skały sterczały nad morską tonią niby wzniesione
                do
                uderzenia macki ukrytej w głębinach, gigantycznej ośmiornicy. Ogromne i nieliczne na pełnym morzu,
                nieopodal
                lądu były nieco mniejsze i stłoczone, jakby broniły dostępu do królestwa amazonek.</p>
            <p class="paragraph">- Żagle! – Krzyknął marynarz z bocianiego gniazda. Tłukąc mosiężny dzwonek, wskazywał
                na południowy wschód.</p>
            <p class="paragraph">Do galeonu zbliżał się niewielki statek. Miał dwa smukłe kadłuby połączone pokładem
                przypominającym tratwę.
                Szmaragdowe żagle rozpościerały się szeroko na jego rozłożystych, wysokich masztach. Pomiędzy nimi,
                żeglarki
                bujały się na linach jak na karuzeli. Tym sposobem szybko i sprawnie operowały żaglami, nadając galerze
                odpowiednie tempo oraz pożądaną zwrotność. Łódź poruszała się z bardzo dużą prędkością, a jej kadłuby na
                zmianę unosiły się tuż nad wodą. Przy ostrzejszym zwrocie, jeden z nich wznosił się wysoko, wtenczas
                drugi
                ciął głęboko morskie lustro. Pracujące wtedy pod ostrym kątem żagle napędzały statek jeszcze bardziej.
                Wówczas cała konstrukcja sprawiała wrażenie chylącej się ku upadkowi. Tak się prezentował zwiadowczy
                katamaran amazonek. Nie nadawał się na dłuższe rejsy, zwłaszcza po wzburzonym morzu. Za to z jego
                szybkością
                i zwrotnością nie mógł się równać żaden inny ludzki twór. Żeglarki zamiast płynąć wprost na galeon,
                ślizgały
                się zygzakiem, bez mała chcąc pochwalić się swoimi umiejętnościami oraz możliwościami ich statku.</p>
            <p class="paragraph">Gościmił patrząc na ich zuchwalstwo, zachowywał się dziwnie, jakby skrycie usiłował
                wytrząsnąć szczura z
                nogawki. Szarpiąc się z myślami, przeskakiwał nerwowym spojrzeniem z tnącej morską taflę galery na
                wspierającego się o balustradę kapitańskiego mostku Liznara. Warg bawiąc się nożem, spoglądał na
                śmigający
                po morzu statek. W enigmatycznym uśmiechu skrywał coś niepokojącego.</p>
            <p class="paragraph">Wąsacz w obliczu łotra poczuł nieprzyjemne ukłucie w boku. Z tylko sobie znanego powodu
                musiał porozmawiać z
                brodatym awanturnikiem. Chyba wolałbym wejść do jaskini i przywitać się z mieszkającym w niej
                niedźwiedziem,
                pomyślał, zdjęty trwogą. Wziąwszy głęboki oddech, ruszył w kierunku podrzucającego kozikiem barbarzyńcy
                i
                znów popadł w wrażenie, że pokład pod jego stopami nagle zmienił się w muliste dno bajora. Gościmił
                brnąc
                przez usiłujący go powstrzymać strach, zawołał hagalmorczyka po imieniu. Ów spojrzał nań psotnie, jakby
                wiedział o jego wyimaginowanym szczurze buszującym mu w gaciach. Kupiec mógłby wtedy przysiąc, że warg
                naśmiewał się z niego w duchu.</p>
            <p class="paragraph"> - Liznarze – usiłował opanować głos, wchodząc na kapitański mostek. – Zbliża się do
                nas galera, ale to już
                wiesz – podły gryzoń nie dawał spokoju. – Niebawem amazonki wejdą na pokład, a z nami podróżu… – wąsacz
                urwał wpół słowa. Strach sypał mu piach w usta. Zmagając się z niespodziewanym skurczem krtani, popadł w
                suchy kaszel. Warg z uśmiechem godnym triumfującego truciciela uraczył go winem. Gościmił przyjął
                butelkę
                niepewnie, dziękując nieśmiałym gestem. Zalane rozgrzewającym trunkiem gardło rozluźniło się, więc mógł
                mówić dalej. – Nie możemy przywitać się z nimi pierwsi, to znaczy my, mężczy… – znów się rozkaszlał.
                Zaraz
                pociągnął z butelki, po czym uspokoiwszy się, kontynuował trudną kwestię. – Z amazonkami, mam na myśli –
                mówił w drżącym oddechu. – Poczytają to za despekt, uczyniony z rozmysłem. Wszak znają mnie i wiedzą, że
                ich
                obyczaje nie są mi obce – choć pił przed momentem, szorstkim językiem oblizał suche wargi. Trwożące oczy
                łotra przyprawiały go o zawrót głowy. Barbarzyńca nie patrzył nań, tylko się wpatrywał, igrając z
                buszującym
                weń lękiem. Przerażony wąsacz opuścił wzrok. Niby pacynka nawleczony na ostre szpony strachu,
                machinalnie
                wałkował myśl, że jeno człowiek to jest. Jeno człowiek… Choć krew odpłynęła mu z twarzy, dzielnie dobił
                do
                brzegu. – Czy twoje przyjaciółki zechcą wyjść amazonkom na spotkanie? – Na samo wspomnienie łotrzyc,
                Gościmiła pochłonęło odczucie osuwania się w piekielną otchłań.</p>
            <p class="paragraph">Liznar jął przechadzać się wzdłuż balustrady, nieledwie zaskoczony ogromem strachu
                zagnieżdżonego w
                kupieckim sercu. Aż tak się nas boisz, biedaku, pomyślał o Gościmile ze współczuciem. Przesuwając palcem
                po
                spękanym parapecie, zerkał na wąsacza niby w nadziei, że ów pozostawiony bez odpowiedzi, da mu spokój i
                sam
                zmierzy się z problemem.</p>
            <p class="paragraph"> - Ty z nimi pomów – odezwał się wreszcie, porażając kupca zdumiewającym pomysłem. – Ze
                mną nie gadają –
                wyjaśnił tonem obrażonego kochanka i poszedł gdzieś na tyły okrętu.</p>
            <p class="paragraph">Gościmił został sam z przerażającym go zadaniem.</p>
            <p class="paragraph">- Teraz to już na pewno wolałbym wejść do tej cholernej jaskini i nawet wyściskać się z
                tym przeklętym
                niedźwiedziem – przywołał myśl sprzed rozmowy z Liznarem. Lęk ugniatał mu jelita. Nie było to przyjemne
                uczucie. Wąsacz najchętniej zaszyłby się gdzieś pod pokładem i przeczekał powitalną ceremonię. Zdawał
                sobie
                jednak sprawę, że jeśli nie pokieruje rozwojem wydarzeń, wiele ważnych dla niego spraw z pewnością szlag
                trafi. Przemógł się więc, zszedł z mostka i zapukał do drzwi kapitańskiej kajuty. Odpowiedziała mu
                cisza,
                wpychając go w gorączkę myśli. Był przekonany, że od tego, które imię wypowie, zależy jego życie. –
                Runa. To
                ja, Gościmił – postawił na popielnowłosą łotrzycę. Wydawała mu się najłagodniejsza z całej krwiożerczej
                trójki. Czekając pod kajutą, żywił nadzieję, że wybrał dobrze. Wkrótce drzwi otworzyły się i w progu
                stanęła
                ona. Zupełnie naga. Wąsacz nabrał powietrza i głośno przełknął ślinę. Wargina o niezwykle długich
                włosach
                jawiła mu się jako idealne połączenie urzekającego piękna i śmiertelnego niebezpieczeństwa. – Wybacz
                proszę,
                że przeszkadzam – mówił uniżenie, ale bez wyraźnej kurtuazji, a to z obawy, że hagalmorska awanturniczka
                uzna to za nietakt lub, co gorsza, żart. – Lada moment, amazonki wejdą nam na pokład. My, mężczyźni, nie
                możemy się do nich odezwać przed wami – spojrzał na Runę pytająco, lecz ta nie odpowiadała. Opierając
                się o
                framugę, patrzyła wyczekująco, jakby przekonana, że kupiec ma jej coś więcej do powiedzenia. Tenże znów
                głośno przełknął ślinę. Właściwie to chciał przełknąć, ale ta ugrzęzła mu w ściśniętym gardle.
                Odchrząknął
                więc kilka razy, żeby się jej pozbyć z niewygodnego miejsca. Nawet przy Runie, najłagodniejszej pośród
                zmor,
                czuł się śmiertelnie zagrożony. Po niedawnych przeżyciach, chcąc nie chcąc, wciąż pozostawał przy
                przekonaniu, że wargowie zachowywali się normalnie, to znaczy po ludzku, wyłącznie względem siebie. Dla
                pozostałych mieli jedynie iluzję tej normalności. Wabili nią albo zwodzili zwyczajem drapieżnej żabnicy.
                –
                Czy zechcesz… – starał się brzmieć najpewniej jak tylko potrafił. – Czy zechcecie wyjść na pokład i
                przywitać się z amazonkami? To dla nas bardzo ważne. Dzięki temu będą dobrze traktować nas, mężczyzn, w
                tym
                Liznara – ostatnie słowo wypowiedział głośniej. Nie ośmielił się choćby pomyśleć, że łotrzycom mogłoby
                zależeć na kimś jeszcze.</p>
            <p class="paragraph">- Jasne, że wyjdziemy do tych twoich amazonek – odezwała się wreszcie. W odczuciu
                Gościmiła wyjątkowo
                sympatycznie jak na warginę. – Włożę tylko coś na siebie – znikła za drzwiami kajuty. Wąsacz odetchnął z
                ulgą i klapnął na schody prowadzące na kapitański mostek. Pocierając twarz, oddał się refleksji nad
                frywolnością kobiet dalekiej północy. Marszcząc czoło i mimowolnie gestykulując w niemej zadumie,
                sprawiał
                wrażenie mocno pijanego albo obłąkanego.</p>
            <p class="paragraph">Co takiego skrywa upiorny woal Hagalmory, że dojrzewające w nim niewiasty nabierają
                takiej swobody? Może to
                ich ciągłe balansowanie na krawędzi życia i śmierci? Obyczajna etykieta zdaje się być im zupełnie obca.
            </p>
            <p class="paragraph">Donośne trąbienie wyrwało Gościmiła z poszukiwań odpowiedzi. Strzelista galera właśnie
                cumowała do
                kupieckiego okrętu. Znacznie odeń mniejsza, wysokością niewiele mu ustępowała. Śniade amazonki
                przeskakiwały
                z jednego pokładu na drugi, bujając się na linach i biegnąc przez omasztowanie. Robiły to dość
                agresywnie,
                jakby dokonywały abordażu. Marynarze starali się zachować spokój, choć nie było im łatwo. Żeglarskie
                serca,
                przewrażliwione po wcześniejszej scysji z wargami, łomotały szalenie. Za to łotrzyce odważnie wyszły z
                kajuty, absolutnie pewne siebie, podobnie zresztą do amazonek ubrane, znaczy prawie nic nie miały na
                sobie.
                Od tubylców odróżniał je, przede wszystkim, wzrost i karnacja. Krocząc przez pokład, budziły
                entuzjastyczną
                ciekawość, ale tylko wśród wpadających na okręt kobiet. Mężczyźni przemykali się na margines wydarzeń
                niby
                zbłąkani tułacze, co się pechowo znaleźli w niewłaściwym miejscu o niesprzyjającym czasie. Liznar
                patrzył na
                to wszystko z kapitańskiego mostka niczym piracki herszt, zahartowany w trudach życia. Jedna z amazonek
                przeleciawszy na linie między takielunkami statków wylądowała tuż przy nim. Chyba nie do końca tak to
                sobie
                zaplanowała, skoro zaraz odeń odskoczyła, przestraszona jego nagłą, niespodziewaną bliskością. Ten
                uraczył
                ją uśmiechem nieobliczalnego narwańca, po czym przeszedł się spojrzeniem z powrotem ku przyjaciółkom.
                Był
                zafascynowany podziwem, który budziły, lecz kiedy tak na nie patrzył, uśmiech z wolna zarósł mu gęstą
                brodą,
                kryjąc się przed surowością oczu. Rozmyślając o dziewczynach, ubolewał nad łączącymi go z nimi
                relacjami.
                Te, ostatnio bardzo cierpiały. Nie wiedział, dlaczego. Choć wielokrotnie próbował, nie zdołał poprawić
                zszarganych stosunków i nie miał pojęcia, co mógłby zrobić inaczej. Bezsilność zżerała go od środka.</p>
            <p class="paragraph"> Wtem na pokład weszła szczególna amazonka, odciągając łotra od złych myśli. Marynarzom
                mogłaby uchodzić za
                kapitana galery, ale warg wyczuł, że była kimś znacznie ważniejszym. Jej barwna i bogata w detale suknia
                podkreślała powab ciała, a przy tym nie krępowała ruchów. Amazonka w sile wieku, włosy miała jadowicie
                zielone, uplecione w drobne warkoczyki. Przez wyraźnie zarysowane kości policzkowe i nieco skośne oczy,
                przypominała węża.</p>
            <p class="paragraph">- Wielka to dla nas przyjemność, – przemawiała seksowną chrypką – gościć kobiety z
                rodu, któremu początek
                dały czarownice – zaskoczyła łotrzyce znajomością ich pochodzenia oraz symbolizujących je znaków.
                Gościmił
                drgnął. Któż inny mógłby być przodkiem tych diablic, pomyślał z niechęcią. W międzyczasie oliwkowa
                amazonka
                dokończyła mowę powitalną, szeroko rozkładając ręce na podobieństwo chwalącej się domem gospodyni. –
                Córy
                Hagal Uruz! – Zawołała z namaszczeniem, wręcz uwielbieniem. – Witajcie w Klitorii. Upojnej krainie,
                gdzie
                słone morze wchodzi głęboko w ciasne waginy ziemi, mieszając się z jej słodkimi sokami.</p>
            <p class="paragraph">Awanturniczki jęły chodzić dookoła Klitorianki, ciekawe sukni i ozdób, które miała na
                sobie. Patrzyły na nie
                chciwie, jakby zaraz miały je sobie wziąć. Zerkały przy tym zaczepnie na ich właścicielkę, niby szukając
                przyzwolenia w jej oczach, a ona wykazała się cierpliwością i opanowaniem. Dobrze znała zwyczaje ludów
                dalekiej północy. Spodziewała się takiego zachowania. Po chwili Runa stanęła naprzeciw niej. Wargina
                minę
                miała zapraszającą do pocałunku, ale też zdradzającą gotowość do rozpętania bezlitosnego mordu.</p>
            <p class="paragraph">- Nigdy wcześniej nie gościłyśmy na waszych ziemiach – odezwała się wreszcie, na co
                amazonka z ulgą
                przymknęła oczy. Pochwaliła się w duchu za to, że zdołała odwieźć upiorzyce od mordowania i zachęcić do
                rozmowy. Tymczasem Runa dla rozcieńczenia atmosfery dorzuciła kilka słów. – Przekonane o wspaniałości
                waszego królestwa, jesteśmy go bardzo ciekawe.</p>
            <p class="paragraph">- Zwłaszcza kryjących się w nim bogactw. Tych dla was najcenniejszych – dodała Dalla
                zadziornie,
                rozdrażniona spolegliwością przyjaciółki.</p>
            <p class="paragraph">- Bogactw, za które jesteście gotowe oddać życie – dorzuciła Freira dla ponownego
                zagęszczenia atmosfery.
                Marynarze słysząc ją, na wszelki wypadek zgrupowali się na przeciwległej burcie okrętu. Gościmił wcisnął
                się
                między nich, coś tam im mówił. Chyba o coś prosił. Natomiast prominentna amazonka wcale nie wyglądała na
                przestraszoną. Wiedziała, że córki Hagalmory jedynie droczą się z nią. Doskonale zdawała sobie sprawę,
                iż
                dla wargów nie liczą się bogactwa, a jedynie przynoszące chwałę trofea. Świadectwa ich uwielbienia dla
                balansu na granicy życia i śmierci. Emblematy mówiące o nich, że nie potrafią i nie chcą żyć inaczej.
                Znała
                ich dobrze.</p>
            <p class="paragraph">- Pokażemy wam wszystko, co warte jest waszej uwagi – odezwała się hardo, dając
                warginom wyraz gotowości na
                wyzwania.</p>
            <p class="paragraph">Dupy i cycki macie na wierzchu więc nie wiem, co byście jeszcze chciały pokazać,
                zastanowił się schowany za
                plecami marynarzy Gościmił. Zaraz skarcił się w duchu za swoje, podszyte uprzedzeniem, głupie myślenie.
                W
                Klitorii gościł nie pierwszy raz i zawsze urzekał go potencjał skrywanej weń, niebywałej wiedzy.
                Świadczyła
                o nim chociażby galera, którą amazonki podpłynęły do okrętu. Wszak komu, jeśli nie im, przyszłoby do
                głowy
                zbudować coś takiego? Przy dobrym wietrze cholerstwo potrafi być szybsze i zwrotniejsze od ptaków,
                przyznał
                z zazdrością.</p>
            <p class="paragraph">Dwaj marynarze, których wcześniej posłał pod pokład, wrócili z towarami, więc wreszcie
                mógł wejść na scenę i
                odegrać swą rolę.</p>
            <p class="paragraph">- Jeśli mogę się odezwać, Pani – słowa uniżenia skierował do arystokratki. Tremę ukrył
                w dworskiej
                kurtuazji, charakterystycznej dla międzymorskich krain. Czekając na reakcję amazonki, zastygł w ukłonie.
                Oliwkowa dama spojrzała na niego z rezerwą. Wiedział, że nie może liczyć na nic więcej. Skłonił się więc
                jeszcze niżej, a wtenczas dwaj asystujący mu marynarze zaprezentowali wiezione na okręcie dobra. – Miód
                i
                tkaniny, Pani – krygował się. – Dla waszego piękna i humoru, Pani.</p>
            <p class="paragraph">Klitorianka wprawdzie wciąż patrzyła nań chłodno, lecz mimiką zdradzała, że cokolwiek
                udolnie ją połechtał.</p>
            <p class="paragraph">- Witamy i ciebie, Gościmile – przywitała go cieplej, niż się spodziewał. – Możesz się
                u nas zatrzymać na
                tak długo, jak sobie życzysz. Kapłanki będą bardzo zadowolone z twojego daru. Królowa na pewno o tobie
                usłyszy.</p>
            <p class="paragraph">Wąsacz pokraśniał z zadowolenia. Skłaniając się jeszcze niżej, zszedł ze sceny. Tylko
                on wiedział, dlaczego
                amazonka wspomniała o darze, nie o darach. Prawdę powiedziawszy miód i tkaniny zupełnie jej nie
                interesowały. Uwagę, wręcz fascynację dyskretnie kierowała gdzie indziej.</p>
            <p class="paragraph">- Jestem Siryngija Horrida – przedstawiła się dumnie, na co łotrzyce spojrzały po sobie
                jakoś tak łajdacko.</p>
            <p class="paragraph">- Dalla Hagal Uruz – czarnowłosa odezwała się pierwsza.
                Z całej trójki, do wszystkiego zawsze była pierwsza, pomyślał Liznar tęsknie o przyjaciółce. W
                najgorętszej
                pośród wulkanicznych wód kąpana. Kiedy się wścieknie, nie do zatrzymania jak śnieżna lawina. Gdy się
                zakocha, potrafi być niczym ogień wypływający z serca ziemi.</p>
            <p class="paragraph">- Runa Hagal Uruz – zaprezentowała się ta o antracytowych oczach. Liznar popatrzył na
                nią zachłannie. Nie
                mógł oprzeć się myśli, iż widzi ją po raz ostatni. Wesoła, smutna, rozzłoszczona czy spokojna, dla niego
                zawsze była subtelna niby łagodny wiatr. Kojąca niczym dotyk uśmierzającego chłodu, zdolna zmrozić
                spojrzeniem wszelką popędliwość i szaleństwo myśli. Przemawiająca przez nią mądrość, sędziwością
                dorównywała
                skałom Hagalmory. Jakby na tego dowód, jej niespotykanie długie włosy miały ich kolor.</p>
            <p class="paragraph">- Freira Hagal Uruz – przedstawiła się ostatnia z łotrzyc. Wściekle szmaragdowe oczy
                czyhające w szkarłatnym
                gąszczu włosów, według Liznara wprost idealnie oddawały naturę jego przyjaciółki. Odkąd się poznali, a w
                ostatnich dniach szczególnie, chowała przed nim w sobie to, co miała najcenniejsze. Zupełnie jak ciało,
                które skrywa w swej głębi najważniejsze dla życia, rwące strumienie krwi. Pragnienia tętniły w
                dziewczynie
                niczym dzikie podziemne rzeki. Nieustannie drążyły jej twardą niby skała powściągliwość, by kiedyś
                wreszcie
                wyzwolić się ogłuszającym wodospadem uczuć.</p>
            <p class="paragraph"> Oliwkowa amazonka nie bez kozery zapałała podziwem do wszystkich trzech łowczyń
                śmiertelnego ryzyka i
                upajającej chwały. Warginy epatowały siłą, która w połączeniu z ich uderzającym pięknem zwalała z nóg i
                pozostawała w pamięci na całe życie.</p>
            <p class="paragraph">- Jesteście siostrami? – Klitorianka spytała w zachwycie.</p>
            <p class="paragraph">- Krewnymi – odpowiedziała Dalla, czujnie i wrogo.</p>
            <p class="paragraph">- A wasz towarzysz? – Siryngija nawet nie zerknęła na Liznara, niemniej łotrzyce od
                razu wyczuły w niej
                szczególne nim zainteresowanie. Dalla z Freirą wycelowały w amazonkę złowróżbnie zmrużone oczy, Runa zaś
                odeszła wzrokiem gdzieś na bok.</p>
            <p class="paragraph">Warg drgnął. Tknięty spojrzeniem przyjaciółki niby magiczną różdżką stracił poczucie
                czasu i otaczającej
                rzeczywistości. Wrogie amazonce warginy poszły w ślad za Runą, wzmacniając efekt. Liznar z całą swoją
                siłą
                nie zgadzał się na to, co zobaczył w ich oczach. Nie myślał pozostać wobec tego biernym. W tamtej chwili
                miał gdzieś etykietę amazońskiego obyczaju i te jej niuanse, kto do kogo ma odzywać się pierwszy.
                Przesadziwszy balustradę kapitańskiego mostku wylądował z impetem na niższym pokładzie, strasząc
                marynarzy i
                niepokojąc amazonki. W jego głowie, cały świat ze wszystkimi ludźmi naraz zniknął. W pustce pozostały
                tylko
                trzy dziewczyny. Szedł ku nim przez oniryczną substancję świata. Bał się mrugnąć przekonany, że znikną
                nawet
                w najmniejszym cieniu nieuwagi. Zbliżywszy się do nich ostrożnie, ujął je najdelikatniej jak potrafił
                zlękniony, iż niby szadź skruszą się pod zbyt mocnym dotykiem. One czuły dokładnie to samo. W dojmującym
                poczuciu śnienia nie mogły odgonić się od myśli, że ich przyjaciel zaraz rozwieje się niby dym na
                wietrze i
                nie zdążą go choćby musnąć. Dopiero gdy poczuły jego siłę, a on ich ciepło, wtulili się w siebie mocno i
                zapragnęli już tak pozostać. Zamienić się w skały albo w wieczną zmarzlinę. Ciasno ze sobą splątani, by
                nikt
                nie mógł dojrzeć ich twarzy, nucili pieśń o miłości. W myśl tradycji, w której przyszli na świat, tylko
                sobie mogli pokazać swe łzy.</p>
            <p class="paragraph">Siryngija utknęła w przekonaniu, że patrzy na zakochanych w sobie bez pamięci ludzi.
                Niegdyś rozdzieleni i
                pozbawieni nadziei na ponowne spotkanie, odnaleźli się na przekór wszystkiemu. Gościmił natomiast,
                zamiast
                kochanków widział upiorzyce wtulone w demona. Monstra przeczuwając rozstanie, łączyły się w więzi
                niemożliwej do zerwania przez wichry losu czy upływ czasu. Kupiec z amazonką, krążyli gdzieś po orbicie
                prawdy znanej wyłącznie trzem warginom z rodu Hagal Uruz. Przyjaciel za przyjaciela, kochanek za
                kochanka i
                w końcu miłość za miłość. Taka była cena, którą musiały zapłacić za błędy młodości. Każda na swój sposób
                usiłowała uniknąć spłaty długu, w efekcie czego jedynie zwiększyły jego wartość.</p>
            <p class="paragraph">- Obiecaj nam coś, Liznarze – Runa, wciąż mocno wtulona w przyjaciela, długo się
                przygotowywała do tej
                chwili.</p>
            <p class="paragraph">- Co tylko chcecie, dziewczyny – determinacja w głosie awanturnika zadźwięczała niczym
                hartowana stal.
                Wciśnięta w jego bok Freira zaczęła drżeć od szalejących w niej emocji. Z katorżniczym wysiłkiem starała
                się
                utrzymać je na wodzy.</p>
            <p class="paragraph">- Nie zapomnij nas. Nigdy – ostatnie słowo wypowiedziała z całą mocą, by wepchnąć płacz
                z powrotem do
                gardła.</p>
            <p class="paragraph">Łotr trzymając w objęciach najdroższe mu łotrzyce, pokiwał przecząco głową.</p>
            <p class="paragraph">- Nie, dziewczyny – był nieustępliwy jak skała. – Nie będę musiał pamiętać, bo was nie
                zostawię. Na zawsze
                razem. Słyszycie? Przejście przez łono Matki, Kochanki będzie jedyną samotną chwilą w naszym życiu.
                Tylko
                chwilą. Rozumiecie?</p>
            <p class="paragraph">Przyszła kolej na Dallę. Liznar wsłuchiwał się w jej niespokojny oddech. Cierpliwie
                czekał na to, co powie,
                lecz kotłujące się w niej uczucia były zbyt silne, by wyrazić je słowami. Naraz wpiła się mu w usta, by
                nie
                zacząć krzyczeć. Kiedy to nie pomogło, wyrwała go dziewczynom z rąk i pociągnęła za sobą. Niemal
                zderzyła
                się z zaniepokojoną jej gwałtownym zachowaniem Siryngiją.</p>
            <p class="paragraph">- To jest Liznar Thurisaz Wyrd, potężny syn północy i serdeczny nam przyjaciel – tylko
                go dotknij, a odetnę
                ci łapy, dodała w myślach. Patrzyła na amazonkę ostrzegawczo, ciekawa czy ta zna ich kulturę na tyle
                dobrze,
                by nie zrobić czegoś głupiego. Klitorianka sprostała wyzwaniu.</p>
            <p class="paragraph">- Z rodu najwaleczniejszych czempionów Mory. Niewątpliwie i on padnie w jej objęcia na
                Płaskowyżu Chwały –
                mówiła o nim do Dalli z należytym, przede wszystkim dla niej, szacunkiem. Zaskoczyła awanturniczkę
                znajomością i tego obyczaju. Doskonale wiedziała, że kobieta Hagalmory przedstawiając mężczyznę
                zaznaczała
                teren, na który nie należało wchodzić. – Po latach z rozrzewnieniem będę wspominać nasze dzisiejsze
                spotkanie, słuchając pieśni o heroizmie waszego potomstwa – uśmiechnęła się w wystudiowanej życzliwości.
                Rozpromieniona jej słowami Dalla odruchowo dotknęła podbrzusza i wtem uszło z niej całe zadowolenie. W
                jego
                miejscu pojawiło się napięcie. Oddychając coraz głębiej, łotrzyca walczyła z pokusą. Nie mogła przecież
                tego
                zrobić. Nie mogła zaciągnąć Liznara do kajuty i kochać się z nim do utraty tchu. Ale ona potrzebowała
                chwili
                zapomnienia! Tak bardzo, że aż ją bolało. Wiedziała jednak, że nawet w ułamku zatracenia pogrążyłaby się
                na
                dobre. Oddechem usiłowała ostudzić gorejące w niej pragnienia. Te jednak nie dały się schłodzić, więc
                odciągnęła przyjaciółki na bok, gdzie nikt nie mógł ich podsłuchać.</p>
            <p class="paragraph">- Ja chyba nie dam rady, dziewczyny – cała się trzęsła od buzujących weń emocji. –
                Gdybyście jeszcze rok
                temu powiedziały mi, że będę się tak telepać z powodu faceta, wyśmiałabym was – nosiło ją po pokładzie,
                gdy
                nagle jej cięte spojrzenie utkwiło w przyglądającej się Liznarowi amazonce. – Czy ta nimfomanka w kiecce
                droższej od tego okrętu mogłaby wreszcie zniknąć nam z oczu?</p>
            <p class="paragraph">- Uspokój się, szelmo – Freira naiwnie zaapelowała do rozsądku przyjaciółki. – Trzymamy
                się planu.</p>
            <p class="paragraph">- Jakiego planu? Kurwa! – Furiatka traciła panowanie nad sobą. – Te nasze głupie
                pomysły na wykiwanie
                czarownic nazywasz planem?</p>
            <p class="paragraph">- Dalla – ze wsparciem ruszyła Runa – jeśli teraz to zrobimy, wówczas może kiedyś… –
                skalnowłosa wargina
                zawiesiła głos, zaskoczona raptownym przypływem własnych uczuć. Szukając spokoju, spojrzała na Liznara.
                Warg
                zdążył się już nauczyć, że w babskie narady lepiej się nie wtrącać. Zostawiwszy amazonki bez słowa
                pożegnania, wrócił na kapitański mostek, skąd podglądał przyjaciółki, bawiąc się sterem. – Może kiedyś,
                Dalla – Runa pociągnęła urwaną kwestię, uspokoiwszy emocje. – Uwierz w to „może kiedyś”. Pielęgnuj je w
                sercu i karm swoją siłą. Niech to „może” wyrośnie na coś pewniejszego.</p>
            <p class="paragraph">Czarnowłosa awanturniczka nie mogła jej słuchać. Targana szaleńczą pasją, nie miała
                głowy do pokrętnego
                filozofowania. Serce poddawało tylko jeden pomysł gwarantując, że jest najlepszy ze wszystkich
                możliwych.</p>
            <p class="paragraph">- Runa, znajdźmy je i zróbmy z nimi to samo, co z ich kochankami – Dalla była bliska
                płaczu. – Proszę cię,
                Runa. Zabijmy je wszystkie – w łotrzycy zaczął wzbierać niebezpieczny dla otoczenia gniew. – Nie oddam
                im
                go. Nie oddam!</p>
            <p class="paragraph">- Co ty gadasz, kobieto!? – Freira podniosła głos, rozsierdzona bezmyślną porywczością
                przyjaciółki. –
                Myślisz, że tylko tobie jest z tym źle? Uważasz, że my jedynie stoimy sobie obok i biernie się
                wszystkiemu
                przyglądamy, oceniając w międzyczasie stan naszych paznokci? Kurwa! – Krwistowłosa łotrzyca również
                zaczęła
                się niebezpiecznie nakręcać. – Zabijmy je wszystkie? Ty siebie słyszysz? Chcesz porwać się na prastarą
                moc
                tego świata? Na nasze dziedzictwo? Nie pozwolę ci nas pogrążyć. Rozumiesz?</p>
            <p class="paragraph">Furiatka już się gotowała do siarczystej riposty, gdy do akcji wkroczyła Runa uznawszy,
                że konfrontacja z
                problemem nie idzie we właściwym kierunku.</p>
            <p class="paragraph">- Razem, dziewczyny – podkreśliła mocnym i pewnym głosem. – Razem zdołamy przez to
                przejść. W pojedynkę,
                żadna z nas nie da rady. – Freira z Dallą zaczęły się uspokajać. Runa mówiła dalej. – Oddamy
                czarownicom, co
                im zabrałyśmy. A potem to odzyskamy. Wprawdzie nie wiemy jeszcze jak, ale znajdziemy sposób. Nieważne,
                ile
                będziemy go szukać, bo nie zapomnimy. Zgoda?</p>
            <p class="paragraph">Dalla prychnęła i zaraz jęła krążyć wokół przyjaciółek w nadziei, że wstrząsające nią
                emocje wreszcie
                rozejdą się po kościach. Stanąwszy przy nadburciu odetchnęła głęboko. Zapatrzyła się w spokojne morze. W
                końcu odwróciła się do przyjaciółek i poprosiła, by ją przytuliły.</p>
            <p class="paragraph">- Boję się, że mi przejdzie – wyznała, wyciszając się ciepłem ich ciał. – Boję się, że
                o nim zapomnę.</p>
            <p class="paragraph">- Nie zapomnisz – gwarantowała Runa. – Już czyjaś będzie w tym głowa, żebyś pamiętała –
                mówiąc to, położyła
                przyjaciółce dłoń na podbrzuszu. Ta uśmiechnęła się z miłością w oczach, lecz zaraz posmutniała.</p>
            <p class="paragraph">- Wiesz jaka ja jestem, Runa. Jednego dnia gotowa oddać za coś życie, a drugiego już
                nie pamiętam, o co mi
                konkretnie chodziło i co to ja chciałam oddać.</p>
            <p class="paragraph">Freira parsknęła śmiechem. Zainspirowana wyznaniem przyjaciółki, postanowiła przyznać
                się jej do czegoś. Nie
                tyle z chęci ulżenia sobie w tajemnicy, ile w pojednawczej intencji rozluźnienia atmosfery.</p>
            <p class="paragraph">- Dziewczyno, nawet nie wiesz, jak ja ci czasem zazdroszczę tej twojej popyrtanej
                głowy. Wciąż ze
                skrępowaniem wspominam swój pierwszy raz. Nie potrafię tego cholerstwa wyrzucić z pamięci.</p>
            <p class="paragraph">- Widziałam cię wtedy w akcji – wtrąciła się żartobliwie Runa, dobrze rozumiejąc zamiar
                kompanki. – Teraz
                moja twarz pewnie ci o tym przypomina.</p>
            <p class="paragraph">- Twoja twarz wyglądała wówczas inaczej, wścibska sroko, więc to nie to – odparła
                Freira zaskoczona, że
                wspomnienie dawnego zdarzenia nadal wpędza ją w zażenowanie.</p>
            <p class="paragraph">- Wiesz co, wiewióreczko – podjęła Dalla pieszczotliwie, ukrywając żart pod pozorem
                empatii godnej
                powierniczki trudnych spraw. – Pierwsze razy lubią zapadać w pamięć. Zwłaszcza jeśli nie są takie, jakie
                sobie wymarzyłyśmy.</p>
            <p class="paragraph">- O nie – Freira zrobiła wielkie oczy. – Ty też mnie widziałaś? – Oblała się rumieńcem,
                a Dalla pokiwała
                głową twierdząco, chichocząc jak dziecko. – I przez cały ten czas nawet słowa nie powiedziałaś, łajzo
                jedna
                – skonstatowała, krwistowłosa wargina. Naraz Runa wybuchła śmiechem, pociągając za sobą Dallę. Obie
                wpadły w
                głupawy ubaw. – Wiedziałaś, że ona wie? – Freira pąsowiała coraz bardziej. – Ty też jesteś łajza, Runa.
                Wiesz?</p>
            <p class="paragraph">- No nie bocz się już tak na nas – przytuliła ją, furiatka.</p>
            <p class="paragraph">- On był całkiem zwinny i dość pomysłowy jak na laika – zawyrokowała Runa, pocieszając
                zawstydzoną
                przyjaciółkę. Wówczas Dalla wparowała z refleksją, której nie potrafiła sobie darować.</p>
            <p class="paragraph">- Myślę, że bardzo się starał sprostać twoim oczekiwaniom. Od dawna marzył o twych
                objęciach. O subtelnym
                bólu, który ci zadał. O tej drobinie krwi, którą ci upuścił – awanturniczka uśmiechnęła się bezwstydnie,
                na
                co Freira kolorem twarzy zlała się z włosami.</p>
            <p class="paragraph">- Od upływu krwi, to on właśnie zwiotczał – sarkała, mnąc ze wstydu rąbek ćwiekowanej
                spódniczki. – Para
                uszła z niego szybciej, niż zakładałam, przez co wyślizgnął mi się i nie wyszło jak chciałam.</p>
            <p class="paragraph">- Ty pamiętasz takie szczegóły? – Zdziwiła się Runa. – Przecież to było… – wydęła
                wargi, próbując
                umiejscowić wydarzenie na osi czasu.</p>
            <p class="paragraph">- No i widzicie, dziewczyny – krwistowłosa wargina nadąsała się niby mała dziewczynka.
                – Dlatego właśnie tak
                bardzo zazdroszczę Dalli popyrtanej pamięci. Nic się jej do głowy nie klei.</p>
            <p class="paragraph">- Nie no teraz to przegięłaś, Freira. Wypraszam sobie – furiatka naraz spoważniała,
                choć żart wciąż
                połyskiwał w jej oczach. – Może trauma się mnie nie ima, ale znowuż kretynką nie jestem. Co musi, łba mi
                się
                trzyma – Freira popatrzyła na nią poważnie, a przynajmniej starała się. Zapłonem wywołującym u niej
                eksplozję śmiechu było ciche parsknięcie Runy i wkrótce rozhisteryzowały się wszystkie trzy. Najgłośniej
                chichrała się Dalla, choć tym razem to ona padła ofiarą krotochwili. Uspokoiły się dopiero po dłuższej
                chwili i zaraz rzuciły się sobie w ramiona, ukojone przekonaniem, że razem zniosą wszystko.</p>
            <p class="paragraph">Dobry miałam pomysł z tym wspomnieniem mojej pierwszej walki na śmierć i życie,
                pogratulowała sobie w duchu,
                Freira.</p>
            <p class="paragraph"> Rozbawione łotrzyce spojrzały z lekkością na Liznara. Ten wciąż patrzył na nie w
                skupieniu, jakby bał się,
                że znikną, gdy odwróci od nich wzrok.</p>
            <p class="paragraph">- Zróbmy to szybko – zasugerowała Dalla.</p>
            <p class="paragraph">- Dokładnie – zgodziła się Freira. – Będzie krócej bolało – wprawdzie żadna w to nie
                uwierzyła, ale razem
                czuły się silne i gotowe.</p>
            <p class="paragraph">Amazonki ku uciesze Dalli odpłynęły już jakiś czas temu.</p>
            <p class="paragraph">- Zdajesz sobie sprawę, że niebawem znajdziesz się w miejscu, gdzie jest ich pełno? –
                Runa chciała mieć
                pewność, że jej porywcza przyjaciółka wie, na co się pisze. Dalla westchnęła, rozbrajając się
                ostatecznie.</p>
            <p class="paragraph"> - Spokojnie, jakoś to zdzierżę – bagatelizowała – Nie będzie jatki.</p>
            <p class="markParagraph">*</p>
            <p class="paragraph">Słońce wisiało wysoko na niebie. Rozświetlało świat ciepłym blaskiem, gdy kupiecki
                okręt wpłynął między
                liczne ogromne skały. Bujnie porośnięte kokosowymi drzewami tryskały wodospadami z takiego wysoka, że te
                na
                wietrze rozpraszały się w obłoki aerozolu, zamiast wpadać w morską toń. Wśród nakrytych palmowymi
                czapkami
                ostańców rozpinała się sieć linowych mostów. Wiszące kładki wiodły do wiklinowych chatek ukrytych w
                gąszczu
                pierzastych liści. Tubylcy, w zdecydowanej większości kobiety, bawili się na bambusowych werandach.
                Nakręceni muzyką i ziołem pozdrawiali morskich przybyszów życzliwymi, by nie powiedzieć obscenicznymi
                gestami.</p>
            <p class="paragraph">Liznar biegał po pokładzie urzeczony otaczającym go pięknem natury, za które to piękno
                uważał, przede
                wszystkim, kobiece wdzięki. Zoczywszy którędy galeon lada moment przepłynie, w te pędy wskoczył na
                falszburtę, a z niej wdrapał się po linach wysoko na grotmaszt. Tam balansując na rei, przeszedł na jej
                koniec, gdzie usiadł nań okrakiem. Zaraz skąpał się w mokrej mgle rozwiewanego wodospadu. Krzyczał wtedy
                radośnie i śmiał się, gdy nagle omal nie spadł z belki. Z figlarnego szturchnięcia śmierci ucieszył się
                jeszcze bardziej. Wkrótce rozciągnął się przed nim niebywały widok. Ukoronowane czuprynami daktylowców
                klify
                wciągały morze w długie wąskie zatoki. Na ich odległych końcach, czego Liznar nie mógł zobaczyć z
                okrętu,
                podziemne rzeki wyrywając się skałom, wpadały w morską toń szerokimi kaskadami. Do wyrastających z wody
                ścian kleiły się lekkie, wielokondygnacyjne budowle. Hagalmorczyk z ciekawością obracał w oczach
                mniejsze i
                większe chaty łączące się tarasami, schodami i linowymi mostami. Wszystko to piętrząc się i ciągnąc po
                przepastnych urwiskach, przywodziło mu na myśl ogołocony z liści bluszcz. Z kolei tubylcy przypominali
                małe,
                skrzydlate elfy z opowieści, których słuchał przy palenisku, będąc jeszcze dzieckiem. Siedząc okrakiem
                wysoko na rei, zwracał na siebie uwagę. Klitorianki powściągliwie acz z żywym zainteresowaniem
                podchodziły
                do krawędzi tarasów. Warg i dla nich był postacią pokroju wspomnianych elfów. Mityczny jak one, ale
                prawdziwy i na wyciągnięcie ręki. Amazonki pokazywały go sobie palcami, a on poczuł się nieswojo z tą
                zewsząd lgnącą doń atencją i miał po temu zasadny powód. Otóż, podążające za nim kobiety wcale nie
                patrzyły
                na niego z zachwytem niby na herosa powracającego ze zwycięskiej bitwy. Bardziej mu wyglądały na
                amatorki
                silnych wrażeń, którym pokazano uwięziony w klatce, niezwykle rzadki gatunek bestii. Kiedy okręt
                wreszcie
                zawinął do portu, ociągał się z opuszczeniem masztu, tknięty dziwnym przeczuciem. Być może w tym mieście
                rzeczywiście czeka na mnie jakaś klatka, pomyślał skonsternowany. Schodząc po takielunku na pokład,
                postanowił podzielić się obawą z przyjaciółkami.</p>
            <p class="paragraph">Te jednak zdążyły wyjść na przystań, gdzie wpadły w tłum rozentuzjazmowanych amazonek.
                Klitorianki nigdy
                wcześniej nie widziały tak wysokich kobiet i o jasnej niczym chmury karnacji. Uroda łotrzyc miała dla
                nich
                iście boski wymiar. Warginy zostały porównane do Rozkochy i Wężycy, dwóch najważniejszych Bogiń w całym
                amazońskim panteonie. Kobiety w zachwycie dotykały ich ciał i włosów, nie mogąc wyjść z podziwu.</p>
            <p class="paragraph">- Czy to prawda, że jesteście takie cudne, bo sypiacie z kochankami wiedźm?</p>
            <p class="paragraph">Zapytana Dalla, nie zdołała odpowiedzieć, pociągnięta przez wielbiący ją tłumek w głąb
                wspinającego się na
                skalne ściany miasta. Hołubione awanturniczki patrzyły po sobie, nie wiedząc co myśleć o zamieszaniu,
                które
                wywołały swoim przybyciem. Nie miały natomiast wątpliwości co do jednej rzeczy i to na niej się skupiły.
                Kiecki. Amazonki nosiły się wprost wystrzałowo. Ich stroje świetnie, ale to absolutnie świetnie na nich
                leżały. Freirę urzekły niezwykle przyjemne w dotyku tkaniny. Dalli przypadły do gustu brawurowe i
                nietracące
                przy tym na elegancji kroje, Runa zaś utonęła w ich barwach i wzorach. Klitorianki szybko podchwyciły
                ich
                zafascynowanie. Prowadząc je skomplikowaną plątaniną miasta, prezentowały im najwymyślniejsze kreacje,
                kolory i materiały, gotowe uszyć dla nich, co tylko zapragną.</p>
            <p class="paragraph">Wtenczas Liznar wyskoczył ze statku, a za nim Gościmił. Warg wytężył wzrok, usiłując
                dostrzec przyjaciółki w
                oddalającym się zbiegowisku. Zaniepokojony, że zgubi je w tym poplątanym mieście, ruszył żwawo przez
                molo.
                Naraz i niechcący kopnął dziwne stworzenie, które nagle skądś wylazło mu wprost pod nogi. Staranowane
                syknęło na niego groźnie i zaraz plunęło gęstą, wściekle zieloną śliną. Dobrze, że barbarzyńca przed nią
                uskoczył, gdyż ta okazała się niezwykle toksyczna.</p>
            <p class="paragraph">- I pomyśleć, że one takie monstra udomawiają – zdumiał się Gościmił, patrząc z
                Liznarem na przegryzającą
                się przez deski plwocinę.</p>
            <p class="paragraph">- Kurwa – zaklął awanturnik, straciwszy przyjaciółki z oczu. Złorzecząc pod nosem
                paskudnemu wężowatemu
                czemuś, pognał do miejsca, w którym widział je po raz ostatni. Wąsacz popędził za nim, starając się go
                nie
                zgubić. Związany z amazonkami umową, uparcie trzymał się Liznara. Przecież jako wytrawny biznesmen nie
                mógł
                pozwolić swemu najcenniejszemu towarowi przepaść bez śladu. Wprawdzie nie miał pojęcia, do czego warg
                był
                amazonkom potrzebny, ale nie dbał o to. Dla niego liczyła się wyłącznie nagroda, którą Siryngija
                obiecała mu
                za sprowadzenie go do Klitorii. W oczekiwaniu więc na zapłatę, podążał za barbarzyńcą. Dziękował przy
                tym w
                duchu Bogu, że upiór z Hagalmory nie zdaje sobie sprawy, iż niebawem zostanie przehandlowany.</p>
            <p class="paragraph">Tymczasem warginy zostały niemal wniesione przez liczne grono adoratorek do ponoć
                najlepszej w mieście
                tawerny. Tam, zaprezentowano im skórzane gorsety, rewelacyjnie podkreślające biust i talię. Do tego
                genialnie skomponowane z długimi bądź krótkimi spódnicami, odważnie rozciętymi. Agresywne kreacje w
                mocnych
                kolorach zdobyły serca hagalmorskich łotrzyc, szczególnie Dalli. Jedna z amazonek rozsznurowała przed
                nią
                swój gorset i rozpięła go, by pokazać wszycie spódnicy. Kiedy zdjęła z siebie kostium, Freira oniemiała
                z
                zachwytu. Nie chodziło tutaj o kunsztowne połączenie gorsetu ze spódnicą, czy ponętne ciało amazonki.
                Wargina upajała się jej majtkami. Niesamowicie delikatne jakby zrobione z pajęczych nici i cudownie
                zdobione
                maciupeńkimi szmaragdami.</p>
            <p class="paragraph">- Dziewczyny! – Ni stąd, ni zowąd krzyknęła w podnieceniu Runa, która przepadłszy
                gdzieś na dłuższą chwilę,
                wpadła do tawerny. – Na górze mają sklep z butami. Właścicielka powiedziała, że jeśli nie znajdziemy
                rozmiaru, uszyje nam na poczekaniu, co chcemy. Ona też nic nie weźmie w zamian. Mówi, że my w sklepie,
                to
                najlepsza reklama, jaką mogłaby sobie wymarzyć.</p>
            <p class="paragraph">- Do końca życia z tego przybytku nie wyjdziemy – ostrzegła podekscytowana Freira, na
                co Dalla obrzuciła ją
                zuchwałym spojrzeniem.</p>
            <p class="paragraph">- Więc pozostanie nam pozabijać się w nim, by nie doczekać starości. Na wieczną ucztę
                wejdziemy tak
                odstrzelone, że wszystkim z podziwu powypadają zęby.</p>
            <p class="paragraph">Freira odpowiedziała przyjaciółce zadziornym mruknięciem. Wkrótce wszystkie trzy
                pędziły po schodach na
                górę, kipiąc zakupowymi emocjami. Buty płaskie, profilowane, na koturnach albo obcasach. Czegoś takiego
                jeszcze nie widziały. Pełne, wycinane, niskie, wysokie, a nawet pnące się pod sam tyłek plątaniną
                cienkich
                pasków.</p>
            <p class="paragraph"> - Takie coś pewnie zakłada się pół dnia – zawyrokowała niechętnie Dalla. – Nie
                miałabym do tego
                cierpliwości.</p>
            <p class="paragraph">- Pomyśl o efekcie, dziewczyno – podpowiedziała jej Runa. – Wyobraź sobie w nich nasze
                długie do samego
                nieba nogi.</p>
            <p class="paragraph">- Mamy czas – stwierdziła leniwie Freira. – Dajcie mi to coś.</p>
            <p class="paragraph">- Baw się dobrze – Dalla wręczyła przyjaciółce sandały z dziką plątaniną pasków. Do
                rosnącej góry obuwia
                właścicielka sklepu donosiła podwiązki, opaski i biżuterię. Rozanielone warginy zupełnie straciły głowę.
            </p>
            <p class="paragraph">W międzyczasie Liznar zatrzymał się z Gościmiłem na środku długiego linowego mostu
                łączącego przeciwległe
                klify. Był sfrustrowany i zły. Przede wszystkim na siebie za to, że zgubił przyjaciółki na dobre. Ze
                złości
                miął w rękach jeden ze sznurów porośniętej błękitną męczennicą, wiszącej kładki.</p>
            <p class="paragraph">- Dalla! – Krzyknął w poplątaną dal miasta, strasząc przechodzące obok, zaciekawione
                nim amazonki. – Runa! –
                Darł się, budząc powszechne zainteresowanie. – Freira! – Rycząc na oślep, nie zdołał osiągnąć
                zamierzonego
                celu, a jedynie wzmógł fascynację Klitorianek. Oliwkowe kobiety przyglądały mu się skrycie i z
                bezpiecznej
                odległości niby grasującemu drapieżnikowi. Targane ambiwalentnymi odczuciami śledziły go pełnymi
                napięcia
                spojrzeniami. Podniecone i zarazem wystraszone komentowały groźną aparycję przybysza z dalekiej północy.
                Z
                długą gęstą brodą i dzikim spojrzeniem jawił się im jako mityczny tytan. W ich wierzeniach, mocarne
                kolosy
                wychodziły z morskich głębin na wezwanie swoich pań. Szalały wówczas potężne sztormy, w których amoku
                boginie kochały się z gigantami. Amazonki żyły w przekonaniu, że tytani są ich obrońcami. Posyłani do
                walki
                przez swe boskie władczynie, gołymi rękami rozrywają międzymorksie okręty płynące na podbój Klitorii.
            </p>
            <p class="paragraph">- Ryknij raz jeszcze, tytanie! – Zawołała jedna z kobiet przypatrujących się wargowi z
                przeciwległej kładki.
                Amazonki patrzyły na niego łakomie, ale i ze strachem. Co chwilę szeptały do siebie, raz po raz
                wybuchając
                ekstatycznym śmiechem.</p>
            <p class="paragraph">- Na twój widok mokną bardziej niż ich królestwo monsunową porą – zauważył rubasznie
                Gościmił, czym
                zaskoczył, przede wszystkim, samego siebie. Być może dotąd głupio się czuł, biegając za barbarzyńcą po
                mieście bez słowa niby szpieg jakiś albo sługus. Musiał się wreszcie odezwać. Liznar wówczas spojrzał
                nań
                niepokojąco, jakby się go przestraszył bądź chciał rozciąć od krocza po gardło, by zajrzeć mu do środka
                ciekawskim okiem. Wąsacz wolał nie dochodzić, która z opcji była bardziej właściwa zachowaniu
                hagalmorskiego
                łotra.</p>
            <p class="paragraph">- Ty wiesz, – podjął ów niecnie – że między nogami niewiasty znajduje się tajemne
                przejście do świata
                duchów? – Mówił z charyzmą godną dziadka opowiadającego wnuczkowi bajkę. Gościmił rozdziawił usta ze
                zdumienia, a warg opowiadał dalej. – Wąska szczelina przechodzi w ciasny pasaż prowadzący do kolejnego
                przejścia, za którym… – zawiesił głos, robiąc śmiertelnie poważną minę. W jego oczach skrył się
                krwiożerczy
                figiel. – Za którym rozpościera się świat duchów.</p>
            <p class="paragraph">Wąsacz omal nie zleciał z mostu, zlękniony świdrującym spojrzeniem, zdawało mu się,
                oszalałego upiora.</p>
            <p class="paragraph">- Świat duchów? – Powtórzył, bardziej z niedowierzaniem niż z niezrozumieniem.</p>
            <p class="paragraph">- A skąd według ciebie biorą się dzieci, hm? – Liznar postukał Gościmiła palcem po
                głowie, patrząc na niego
                niecierpliwie jak na nierozgarniętego uczniaka. – Sądzisz, że dojrzewające w niewieście ciało, ot tak
                samo z
                siebie staje się rozumne i spragnione wyjścia na świat? – Warg parsknął śmiechem, przyprawiając wąsacza
                o
                nieprzyjemny dreszcz. – Następnym razem, gdy pomyślisz o moknącej Klitoriance wiedz, że taka może cię
                zaprosić do świata duchów, byś złożył w nim swój dar. To zaszczyt, wielka odpowiedzialność i ryzykowane
                przedsięwzięcie – na surowym obliczu hagalmorczyka rozkwitł tajemniczy uśmiech. Kupiec zrobił wielkie
                oczy,
                poruszając ustami niczym ryba wyrzucona na brzeg. Liznar nagle przestał drążyć go spojrzeniem, wyraźnie
                czymś rozproszony. – Bardzo tu głośno, nieprawdaż? – Zauważył. W istocie, nadmorskim miastem wstrząsała
                masa
                wszelakich dźwięków. Na pierwszy plan wybijały się te dzikie. Wydawały je różnorakie zwierzęta zdające
                się
                uczestniczyć w rewii dziwactwa i kamuflażu. W tle ich świergotów, pomruków i szczebiotów szumiały
                rozwiewane
                wodospady, trzeszczały pracujące konstrukcje. Cała ta kakofonia mieszała się z wesołym gwarem
                nieustannie
                uśmiechniętych ludzi, serwując pyszny koktajl odprężającej uciechy. – Chodź, dobry człowieku – Liznar
                objął
                wąsacza i pociągnął ze sobą. – Znasz to miasto, więc pomożesz mi odnaleźć dziewczyny – w jego głosie
                Gościmił usłyszał nakaz.</p>
            <p class="paragraph">Idąc przez sen szalonego architekta, urzeczywistniony w niepojętej plątaninie mostów,
                podcieni, tarasów i
                galerii warg przyglądał się mężczyznom przy pracy. Dokerzy w najeżonym linowymi dźwigami porcie
                rozładowywali okręty. Tragarze nosili ciężkie towary do wydrążonych w klifie składów. Cieśle z
                kamieniarzami
                konserwowali na wysokościach stare bądź stawiali nowe budynki. Nie ronili przy tym z ust choćby jednego
                przekleństwa, co awanturnikowi wydało się dosyć nienaturalne. Minięty przezeń, śniady robotnik, nie
                splunął
                krwistym słowem, choć prosił się o to jego puchnący palec, wziąwszy na siebie przypadkowy cios
                kamiennego
                młotka. Bez wątpienia, klitoriańskim robotnikom daleko było do werbalnie zwięzłych i dosadnych majstrów
                Międzymorza. Warg dostrzegł również dziesiątki dyskretnych sprzątaczy. Nie umykały im nawet najmniejsze
                śmieci. Pracując, nikomu nie wchodzili w drogę. Zjawiali się i znikali szybko jak odpadki. Z kolei
                ozdobną
                roślinność hołubił nie jeden ogrodnik czy dwóch, lecz cała ich rzesza. Barbarzyńcę zainteresowało też
                zestawienie zwierząt i dzieci pod czujnym spojrzeniem grupy opiekunów. Dwu lub czteronożne, pierzaste
                albo
                obciągnięte gadzią skórą dziwactwa biegały po ogrodzie za rozwrzeszczaną dzieciarnią bądź odwrotnie.
                Niesforne drobiny ganiały szalenie wśród parkanów oplecionych popularną w mieście, błękitną męczennicą.
                Rozsiewając zamęt, ścigały się ze skrzeczącymi pupilami, a wszystko to musieli ogarniać piastuni o
                anielskiej cierpliwości.</p>
            <p class="paragraph">- Czy w tej krainie tylko mężczyźni mają obowiązki? – Liznar nie krył zdumienia, choć
                przecież Gościmił
                opowiadał mu w podróży o Klitorii to i owo. Nie oczekując odpowiedzi, łotr przystanął na tarasie, gdzie
                klitoriańska latorośl dokazywała w najlepsze. Z cienia dorodnego figowca obserwował opiekunów w akcji.
                Mężczyźni w pocie czoła zmagali się z rozjuszonymi berbeciami. Naraz jedno z dzieci stanęło niby wryte.
                Szczerbata dziewczynka, zapatrzona w brodatego kolosa o nieludzkich oczach, zbliżała się doń powoli. Na
                jej
                upapranej miąższem awokado buźce malowała się ociekająca psotą ciekawość. W ślad za rówieśniczką
                przystawały
                kolejne maluchy. Wkrótce w ogrodzie zrobiło się cicho jak nigdy. Zaniepokojeni tym piastuni wzięli w
                szczelny kordon wszystkie szkraby. Te, w zwartym szyku zmierzały ku rosłemu przybyszowi z dalekiej
                północy.</p>
            <p class="paragraph">- Może lepiej stąd chodźmy – zaproponował wąsacz przeczuwając, że wzięty szturmem
                Liznar, zrobi coś
                niewybaczalnego.</p>
            <p class="paragraph">- No co ty Gościmile? Dzieci się boisz? – Odparł awanturnik, taksując gromadzące się
                wokół niego oseski.
                Kiedy zaś miały go już na wyciągnięcie ręki, kucnął by pochwycić jedno, a wtedy cała gromada
                rozpierzchła
                się w przeraźliwym krzyku. Rozgromione maluchy, w odwecie jęły rzucać w Liznara zabawkami. Darły się
                przekonane, iż oto upiór przybył do ich baśniowego ogrodu, by je wszystkie porwać i zjeść. Z odsieczą
                walecznym szkrabom ruszyły ptasie i gadzie pupile. Osaczając zdumionego warga, wrzeszczały i syczały
                złowrogo. Przypadkowymi ofiarami obronnego ataku stali się próbujący ratować sytuację opiekunowie.
                Oberwało
                się również Gościmiłowi, choć ów schowany za czerwoną palmą wyglądał absolutnie niegroźnie.</p>
            <p class="paragraph">- Nie uklyjeś sie psed nasym gniefem, sfaniaszku – zatriumfowała nad wąsaczem
                szczerbata smarkula,
                chłoszcząc go witką po rękach, którymi się przedeń osłaniał.</p>
            <p class="paragraph">- Panowie, bardzo was prosimy o opuszczenie tarasu – do hagalmorczyka zwrócił się jeden
                z piastunów. Zaraz
                po tym jak został trafiony pluszakiem prosto w twarz. – Te małe bestie gotowe są czmychnąć nam w miasto,
                jeśli ich zaraz nie uspokoimy – wytłumaczył przepraszająco. Liznar skinąwszy mu głową na zgodę,
                pociągnął
                chłostanego Gościmiła na ukwiecony pasaż prowadzący ku wodospadom. Po drodze, znikąd natchniony poetycką
                swadą, dawał wyraz podziwu, ale też współczucia dla opiekujących się latoroślą mężczyzn.</p>
            <p class="paragraph"> - Pełni pasji, wręcz poświęcenia patroni, oddają się tutaj czynnościom wyglądającym mi
                na potwornie
                frustrujące, jeśli nie irytujące bądź wstrętne. Zdumiewa mnie ich wytrwałość. Nic to targane wyjącymi
                wichrami, mroźne pustkowia Hagalmory przy rozkwitających pąkach klitoriańskiej społeczności – wycofując
                się
                bambusowymi schodami, raz jeszcze obejrzał się na osłaniających jego rejteradę piastunów. – Niezłomni to
                wojownicy, skoro co dzień toczą z góry przegraną bitwę.</p>
            <p class="paragraph"> - Ja bym tego niezłomnością nie nazwał – wąsacz w złości rozcierał poznaczone witką
                ręce. – Bezwarunkowego
                poddaństwa i wierności uczeni są od najmłodszych lat. Zaślepieni jedynym, według Klitorianek, słusznym
                stanem rzeczy. Nie znają innego życia, bo nie mogą opuszczać miasta. Ale oni to kochają, czego nie można
                powiedzieć o nietutejszych mężczyznach. Ci, po wyekstrahowaniu z nasienia, że się tak wyrażę, trafiają
                do
                kopalni diamentów, ponurego fundamentu bogactwa tego miasta.</p>
            <p class="paragraph">- Dlaczego ponurego? – Zaciekawił się Liznar. Wtem z naprzeciwka, na wiszący most
                wpadła skotłowana,
                przeraźliwie głośna masa umorusanych buziek, rozczochranych włosów, podartych sukieneczek i odrapanych
                rączek. Uzbrojona w rózgi, kije oraz boleśnie kojarzące się wąsaczowi witki. Już się zdawało, że zlepek
                chaosu i kakofonii przejdzie bokiem, gdy nagle zatrzymał się, jakby wyrżnął w niewidzialną ścianę. Z
                wolna
                opadające kurtyny kurzu ukazały rząd zuchwałych dzierlatek. Innych niż te, którym kupiec z barbarzyńcą
                dopiero co uciekli. Podfruwajki patrzyły badawczo na bladego dryblasa o strasznych im oczach. Nauczony
                doświadczeniem Liznar postanowił się nie ruszać. Gościmił profilaktycznie wcisnął się w sznurowaną
                balustradę. Szczerze liczył, że rozrabiaki szybko stracą zainteresowanie wargiem, jeśli ten pozostanie w
                bezruchu niby marmurowy posąg. Rzecz jednak to była nieprzewidywalna i, koniec końców, rozegrała się nie
                po
                myśli wąsacza. Amazonki w wieku, co najwyżej, wczesnoszkolnym, uznawszy brodatego kolosa za tytana,
                zaczęły
                go obskakiwać, domagając się wzięcia na ręce. Wkrótce łotr, chcąc nie chcąc, truchtał drewnianą galerią
                dookoła huczącego wodospadu. Popędzany przez szczebiotki, dwie z nich niósł wysoko nad głową.
                Dziewczynki
                naprężone w jego rękach niby struny piszczały radośnie, porównując się do ptaków i smoków.</p>
            <p class="paragraph">- Teraz ja! Teraz ja! – Krzyczały rozjuszone dziewojki, a barbarzyńca obiegł szeroką
                firanę wody niespełna
                trzy tuziny razy, nim podfruwajki na chwilę mu odpuściły.</p>
            <p class="paragraph">- Strach pomyśleć, co by było, gdybym trafił tutaj w charakterze niewolnika – wysapał
                wróciwszy do
                marszczącego czoło Gościmiła. Kupiec wiedząc, w jakim celu warg znalazł się w Klitorii, poczuł
                nieprzyjemny
                dreszcz na plecach i ucisk w wątrobie. Usiłował nie pokazać po sobie lęku. Żywił nadzieję, iż będzie
                daleko
                poza zasięgiem łap hagalmorskiego upiora, gdy ten zorientuje się, że do amazonek został przywieziony na
                sprzedaż. Naraz kupcem wstrząsnął dreszcz. Najzimniejszy z możliwych. Otóż, przypomniał sobie o trzech
                diablicach, z których szponów też będzie musiał się jakoś wywinąć. Kłębowisko obaw wypełzało w niego
                przez
                szczelinę nerwowego uśmiechu. Nie pierwszy raz przyszło mu robić dobrą minę do złej gry, niemniej przy
                barbarzyńcy czuł, że po całości krewi ową maskaradę. Na szczęście z pomocą zjawiły się niewyżyte
                smarkule.
                Obsiadając warga, zdewastowały spokój, w intymności którego tenże mógłby z łatwością zwietrzyć podstęp.
            </p>
            <p class="paragraph">- Wystarczy na dziś – oznajmił Liznar napastującym go dzierlatkom.</p>
            <p class="paragraph">- Jeszcze! Jeszcze! Jeszcze! – Krzyczały niewyżyte podlotki.</p>
            <p class="paragraph">- Dajcie mi zebrać siły, a jutro będziemy latać po całym mieście – zagwarantował
                awanturnik, przysiadłszy w
                kuckach pośród osaczających go dziewczynek.</p>
            <p class="paragraph">- Obiecujesz? – Spytała rezolutnie, ciemnowłosa sikorka, mrużąc podejrzliwie oczy. Warg
                na to dobył noża i
                ciachnąwszy się nim, przejechał okrwawionym kciukiem po umorusanym policzku zaskoczonej dziewczynki.</p>
            <p class="paragraph">- Teraz wiąże nas moc przysięgi – mówił do małej amazonki z zaangażowaniem godnym
                oddanego ojca. – Dopóki
                nie zmyjesz z buzi krwi, muszę wywiązać się z obietnicy. Inaczej nicość pochłonie mnie na wieczny czas –
                słowa, choć wypowiedziane z lekkością sprzyjającą dobrej zabawie, były wielce znamienne. Wtedy wśród
                dzieci,
                Liznar nie zdawał sobie z tego sprawy.</p>
            <p class="paragraph">Usatysfakcjonowana dzierlatka uśmiechnęła się, wskazała na coś palcem.</p>
            <p class="paragraph">- Spójrz na cień palmy, tytanie. Spotkamy się, gdy będzie wchodził w wodospad jak
                teraz. Zgoda?</p>
            <p class="paragraph">- Zgoda – łotrowi nawet powieka nie drgnęła, kiedy uświadomił sobie, że właśnie wstąpił
                w szeregi dzielnych
                klitoriańskich piastunów. Zgraja dzieweczek przypieczętowała umowę ogłuszającą wrzawą, w chaosie której
                popędziła w kierunku ogrodu, a tam czekali opiekunowie. – Chyba lepiej byłoby mi trafić do kopalni –
                mruknął
                warg, patrząc z jakim przerażeniem w oczach piastuni witają sforę podfruwajek.</p>
            <p class="paragraph">- Nie wiesz, co mówisz – podjął Gościmił, nie wychwyciwszy ironii. Świadom tego, po co
                przywiózł
                hagalmorskiego awanturnika do amazonek, nie powinien przy nim podejmować tematu niewolnictwa.
                Zaryzykował
                jednak, w trosce o własną skórę. Wszak najciemniej jest pod latarnią. Przedstawiając kwestię w możliwie
                najbardziej odstręczający sposób liczył, że zniechęcony barbarzyńca nie będzie wokół niej krążył, niby
                wilk
                węszący pułapkę. – Niewolnikom po prawdzie wszędzie jest źle, ale w tym mieście najgorzej. W Klitorii
                człowieka pozbawia się wolności tutaj – postukał się palcem po głowie. – Najpierw wiezie się go galerą
                do
                jaskiń, w których czeluści alchemiczną metodą odbiera się mu wolę i rozum. Potem, już jako homunkulusa,
                odziera z resztek godności, a na koniec wrzuca do kopalni. Tam, niezdolny do sformułowania najprostszej
                myśli, zaharowuje się na śmierć, nie czując upływu sił ni bólu.</p>
            <p class="paragraph">- Homunkulusa? – Warg uniósł brew pytająco, zmierzając przez most w stronę mniej
                zaludnionej, przez to
                spokojniejszej części miasta.</p>
            <p class="paragraph">- Ponoć różne są ich rodzaje – wąsacz puścił wodze fantazji, bawiąc się po drodze
                porzuconą przez dziewojki
                rózgą. – Klitorianki przeistaczają każdego uprowadzonego mężczyznę w skarłowaciałego mutanta o
                niepohamowanej chuci – wprawdzie miał świadomość, jak bardzo się w swych wyobrażeniach zagalopował, lecz
                nie
                zamierzał rejterować. – Kiedy monstrum zrobi, co doń należy, pozbawia się go możliwości kopulowania. Ów
                wówczas odnajduje się w zapamiętałym drążeniu skał w poszukiwaniu diamentów. Czyż nie jest to wyzysk
                idealny? Pognębieni fizycznie i psychicznie mężczyźni nie widzą świata poza pracą. Tymczasem wystrojone
                i
                odurzone ziołem kobiety snują się od orgazmu do orgazmu pośród skąpanych w słońcu palm i wodospadów –
                kwitując opowiastkę, Gościmił w ostatniej chwili powstrzymał się od pogardliwego splunięcia, trącony
                przenikliwym spojrzeniem wiekowej amazonki. Seniorka siedziała w ogródku koronującej ostańca kawiarenki.
                Delektując się przyrządzaną na słodko i zimno kawą, przyglądała się skonsternowanemu wąsaczowi. Jednym
                okiem. Drugie miała wyblakłe i ślepe, a pomarszczoną skórę wokoło poprzecinaną drobnymi, poczerniałymi
                bliznami. Gościmiłowi wyglądało to na starą ranę po wybuchu, lecz nie ona go peszyła, skoro jeszcze
                przed
                chwilą, emocjonując się, oszkalował Klitorianki nader głośno. Nestorka siedziała wystarczająco blisko,
                by
                wszystko usłyszeć. – No i kurwa klops – wymamrotał kupiec pod nosem, patrząc na przywołującą go gestem,
                ciemnoskórą kobietę o przetykanych siwizną, czarnych włosach. Liznar nie zważając na zakłopotanego
                towarzysza, wszedł do ogródka. Natychmiast zauroczyły go zapachy niosące się z wiklinowych stolików.
                Przede
                wszystkim woń świeżej ryby podanej na surowo w siekanym mango i z, doprawionym kardamonem, żółtkiem
                pawiego
                jaja.</p>
            <p class="paragraph">Schowana pod palmowymi liśćmi knajpka kleiła się do samotnej skały od strony morza,
                więc widok zeń był
                piękny. Jej nieliczni goście, dyskretnymi gestami i stonowaną rozmową jasno dawali do zrozumienia, że
                cenią
                sobie ciszę i spokój. Trącane morskim wietrzykiem kwiaty uwalniały korzenny zapach, który wraz z
                subtelnym
                świergotem ukrytych w gąszczu stworzeń rozpieszczał zmysły.</p>
            <p class="paragraph">- Zapraszam do stolika – odprężona staruszka wskazała wargowi wolne krzesło, darząc go
                życzliwym spojrzeniem
                jednego oka. – Dla ciebie również mam miejsce, wąsaty przyjacielu – uśmiechnęła się do Gościmiła, bez
                mała
                jowialnie. Tenże, w przeciwieństwie do Liznara, zachowywał się nieśmiało, by nie powiedzieć gburowato.
                Leciwa amazonka zupełnie się tym nie zraziła. – Jak tylko was ujrzałam, zamówiłam dodatkowe porcje
                tatara z
                tuńczyka i dzbanek pysznej kawy. Mówcie śmiało, jeśli najdzie was ochota na więcej – sprawiała wrażenie
                kobiety, która mając za sobą wspaniałe życie, delektowała się jego schyłkiem. – Dla ciebie poprosiłam o
                większy talerz, hagalmorski mocarzu. Pewnie jesz za sześciu – w sukni zdającej się być utkanej z wiatru,
                oszczędnym gestem dała znać kelnerowi, by miał szczególne baczenie na jej gości. Barbarzyńca siedząc
                przy
                suto zastawionym stoliku, zmagał się z wewnętrznym rozdarciem. Życzliwość staruszki, soczystość ryby i
                wypływająca z dzbanka słodkawa goryczka ujmowały go po równo. Miał więc kłopot z powzięciem decyzji,
                czemu
                winien oddać się najpierw. Kupiec natomiast borykał się z przytłaczającym poczuciem niezręczności. Nie
                wiedział, ile stara Klitorianka usłyszała z jego tyrady. W stresie zupełnie stracił apetyt i pragnienie,
                jeśli w ogóle takowe mu przyświecały, gdy wchodził do nakrytego wielkimi liśćmi ogródka.</p>
            <p class="paragraph">- Niech cię chwalebna śmierć posiądzie za twą hojność, dobra kobieto – podziękował
                warg, zabierając się do
                konsumpcji pysznie wyglądającego dania. – Co ci się przydarzyło? – Jedną rękę wpakował w surowego
                tuńczyka,
                palcem drugiej musnął pokiereszowany profil amazonki.</p>
            <p class="paragraph">- Wypadek przy pracy – odpowiedziała starowinka enigmatycznie, dając barbarzyńcy do
                zrozumienia, że nie chce
                o tym rozmawiać. Patrząc nań, jak je rękami, mimo że sztućce leżały na stole, darzyła go uśmiechem
                rozczulonej matki.</p>
            <p class="paragraph">Gościmił z miejsca trącił Liznara, ale dyskretnie. Potem grą ukradkowych spojrzeń oraz
                mimicznych wygibasów,
                usiłował mu uzmysłowić jego niestosowne zachowanie. Awanturnik pojąwszy wreszcie, o co kupcowi chodzi,
                uśmiechnął się cokolwiek sympatycznie. Kompozycja tegoż uśmiechu z mieniącymi się srebrzyście oczami,
                bardziej niż z przyjazną reakcją kojarzyła się z poniekąd życzliwą obietnicą szybkiej śmierci, złożoną
                skazańcowi na szafocie. O ile wąsaczem na widok niby przyjaznej prezencji warga wstrząsnął zimny
                dreszcz, o
                tyle staruszkę pobudziła fascynacja, rześka niby morska bryza.</p>
            <p class="paragraph">- Zwykłem jadać rękami – wyznał łotr rozbrajająco. – Lubię mieć pełen kontakt z
                posiłkiem. Smakować go nie
                tylko zębami, ustami czy językiem.</p>
            <p class="paragraph">Seniorkę tak to ujęło, że sama jęła babrać się jedzeniem, odrzuciwszy mosiężne symbole
                biesiadnej elegancji.
                Grzebiąc w skąpanym w mango tuńczyku, niemal zachłysnęła się wrażeniem jego jedwabistej miękkości,
                przecież
                będącej preludium wyrafinowanego smaku.</p>
            <p class="paragraph">- Choć stara już jestem, obudziłeś we mnie uczucia właściwe pąsowiejącej pannicy, synu
                Hagalmory – wyznała w
                subtelnym zachwycie. – Przy tobie poczułam się znów młoda. Na wypadek gdybyś chciał zrewanżować mi się
                za
                gościnę wiedz, że jesteśmy kwita.</p>
            <p class="paragraph">Warg niezbyt elegancko się uśmiechnął pełnymi ustami i zaraz popił pyszny kęs smacznym
                trunkiem. Brodę miał
                już całą upaćkaną klitoriańskimi specjałami. Amazonka przypatrywała mu się z błogością wymalowaną na
                pomarszczonej twarzy. Można by pomyśleć, że się w nim zadurzyła.</p>
            <p class="paragraph">- Skosztuj naszej kawy, międzymorski kupcze – łypnęła na wąsacza zdrowym okiem. –
                Jestem ciekawa twojej
                opinii – podsunęła mu osadzony w trawiastej podstawce, wydrążony róg. Zestresowany Gościmił wyczuwszy w
                jej
                głosie drapieżną chytrość, zmusił się do uśmiechu i przełknięcia kremowego specjału. Napój, choć cudnie
                rozpieścił podniebienie, nie zdołał rozluźnić gardła.</p>
            <p class="paragraph"> - Bardzo dziękuję za poczęstunek. Kawa jest pyszna – krygował się, wstając od stołu. –
                Gdzie moje maniery?
                Zwą mnie Gościmił – skłonił się nisko, co łotr uznał za rzecz godną naśladownictwa. Podglądając
                zachowanie
                wąsacza, dźwignął się z krzesła i ukłonił, a raczej pochylił niby gotowy do szarży tur.</p>
            <p class="paragraph">- Liznar – rzucił spod byka, na co amazonka roześmiała się głośno, zwracając na siebie
                uwagę wszystkich
                gości.</p>
            <p class="paragraph">- Ach, ta kurtuazja – westchnęła. Rozbawiona do łez, gestem przeprosiła bywalców
                kawiarni za swój wybuch. –
                No siadajcie już – mitygowała półgłosem. – Nie róbcie scen. Nie jestem nikim, komu wypadałoby ścielić
                się
                pod nogami. – Przylgnęła wzrokiem do Liznara. – Tobie chyba nie było zbyt wygodnie w tym międzymorskim
                geście uniżenia, hagalmorski łowco przygód. Nie mylę się?</p>
            <p class="paragraph">- Prawdę mówiąc – barbarzyńca zaskakująco sprawnie podtrzymał metaforę – założyłem go
                po raz pierwszy i nie
                przypadł mi do gustu – wracając na krzesło, zawadził głową o zwieszającą się z liściastego stropu
                męczennicę. Klitorianka rozsmakowawszy się w jego niepokojących oczach, niechętnie wpatrzyła się w
                Gościmiła. Wąsacz czując na sobie świdrujące spojrzenie nestorki, z trudem podźwignął ze stolika wzrok
                błagającego o zbawienny koniec skazańca.</p>
            <p class="paragraph">- Źle ci u nas, Gościmile? – Amazonka pod osłoną pozornej troski badała grunt. –
                Wyglądasz mizernie, jakby
                coś cię bolało. Wcześniej zadziwiłeś mnie, wręcz zafascynowałeś entuzjazmem, z jakim opowiadałeś
                przyjacielowi o naszym klitoriańskim pomyśle na życie. Nie zachowywałeś się jak ktoś, komu coś dolega.
                Może
                nasza kawa ci zaszkodziła? Bo jedzenia nie tknąłeś, choć pyszne, zapewniam – uśmiechnęła się tak, jak
                uśmiechnęłaby się czarna mamba, gdyby potrafiła. I gdyby miała jedno oko. Gościmił bez reszty ugrzązł w
                przekonaniu, że nierozważną paplaniną wpakował się w poważne kłopoty.</p>
            <p class="paragraph">- Proszę o wybaczenie, pani – mówił nieśmiało, zerkając niepewnie na przyglądającą się
                mu kobietę. – Moje
                własne słowa sparzyły mnie tak boleśnie, że gdybym zdołał cofnąć czas, nie wypowiedziałbym ich, ani
                nawet
                przez myśl nie przepuścił.</p>
            <p class="paragraph">Nestorka uśmiechnęła się zagadkowo. Nie spuszczając kupca z oka, odgarnęła z ust
                tańczące z wiatrem włosy.
                Przemówiła głosem łagodnym, ale wybrzmiewającym straszną nutą.</p>
            <p class="paragraph">- Przedstaw sobie, Gościmile, iż matka babki mojej praprababki była jedną z pionierek
                wydzierających
                tutejszej kopalni pierwsze diamenty. Mówię o czasach, kiedy na całą Klitorię składał się jedynie skromny
                zlepek kilku chat i mostów, a kopalnia znajdowała się poza osadą, w sąsiedniej zatoce. Żyło się wtedy
                ciężko
                i na łasce drapieżników, zarówno tych z buszu jak i morza. Na kolejny dzień życia trzeba było sobie
                zapracować. Chwila nieuwagi wystarczyła, by nie doczekać zachodu słońca bądź jego wschodu. Moja leciwa
                głowa
                uparcie nie chce zapomnieć opowieści o dramatach i tragediach młodości pramatek. Kiedy na dłużej
                przymknę
                powieki, oczyma wyobraźni widzę amazonki, gwałcone przez białych mężczyzn. Widzę płonące chaty… –
                seniorka
                przerwała opowieść, by wyśmienitą kawą przegnać żal z gardła. – Dasz wiarę, Gościmile, że twoim przodkom
                mord i zniszczenie sprawiały przyjemność?</p>
            <p class="paragraph">Wąsacz blednąc, spuścił głowę. Wtenczas warg przyjąwszy miskę z wodą, zastanowił się,
                co ma z nią zrobić. Po
                chwili wysmarkał się do niej sądząc, że chyba o to kelnerowi chodziło. Nestorka darując sobie
                uświadamianie
                mu, że to do mycia rąk było, kontynuowała wywód, wciąż wpatrzona w słabnącego kupca.</p>
            <p class="paragraph">- Nie wiem, czy wiesz, Gościmile, iż nasza fontanna bogactwa, kopalnia diamentów,
                została założona przez
                twoich przodków i długo do nich należała – uśmiechnęła się kącikami ust, rozbawiona zakłopotaniem kupca.
                –
                Wracając do tego, od czego zaczęłam, matka babki mojej praprababki była jedną z pierwszych amazonek
                wydzierających ziemi jej skarby. Robiła to w kajdanach, okaleczona i schorowana. Pomyślałbyś, wąsaty
                przyjacielu, że męskim nasieniem można się najeść?</p>
            <p class="paragraph">Gościmił ze wstydu zapragnął wejść pod stolik, Liznar zaś przyglądał się nestorce,
                zasłuchany w jej
                opowieść. Staruszka mówiła dalej. Starała się przy tym utrzymać na twarzy wyraz beztroski, który jednak
                w
                zestawieniu z tuzinem blizn i wyblakłym okiem wcale nie mówił o błogości. Przedstawiał za to ponure
                wspomnienie niewypowiedzianego cierpienia. Głos amazonki przycichł i jął kojarzyć się ze skrzypieniem
                drzwi.</p>
            <p class="paragraph">- Twoi przodkowie tak uważali. Każdego wieczoru z zapałem godnym obwoźnego kramarza
                powtarzali, że sperma to
                naturalny, odżywczy koktajl. Poili nią pramatki. Śmiali się, zmuszając je do picia, jak to ujęli, prosto
                z
                butelki. Oni naprawdę byli przekonani, że mogą tak niewolnice wykarmić. Mieli je za zwierzęta – nestorka
                poruszyła się na krześle, przechodząc do nowej myśli. – W czasie krwawo stłumionego buntu, kilku
                oprawców
                straciło butelki w zębach amazonek poderwanych do walki o wolność. Asarina, prowodyrka powstania,
                pozbawiona
                wszystkich zębów wrzeszczała, gdy biali mężczyźni ją przypiekali. Kiedy z jej topiącej się nad ogniem
                twarzy
                wypływały oczy, rozweseleni kaci ustawili się za nią w rzędzie. Umierała w niepojętym cierpieniu,
                gwałcona
                po kolei przez roześmianych zwyrodnialców – starowinka znów przerwała na moment, by odetchnąć. Chwile
                ciszy
                zebrały się nad stolikiem niby ciężkie od deszczu chmury, których cień padł na sędziwe oblicze amazonki.
                Ta,
                zebrawszy myśli opowiadała dalej – międzymorscy osadnicy ubaw mieli po pachy. Siłą nakłaniali pokonane
                pramatki do oglądania przygotowanego dlań spektaklu. Tym, które nie mogły patrzeć na niewyobrażalne
                okrucieństwo, odcinano powieki. Koloniści potrafili to robić, nie raniąc oka. Zdolne chłopaki – seniorka
                uśmiechnęła się w gorzkiej złości. Potem zamyśliła się na moment, a zły uśmiech z wolna spełzał jej z
                ust.
                Ponurą pauzę zakończyła retorycznym pytaniem. – Uwierzyłbyś, Gościmile, gdybym ci powiedziała, że jest
                mi z
                tym okropnie, jakbym sama to przeżyła? Jedna z klitoriańskich legend głosi, że my, amazonki, wysysamy
                krew
                Asariny z mlekiem naszych matek, by nie zapomnieć wyrządzonych nam krzywd.</p>
            <p class="paragraph">Wąsacz ledwie mógł usiedzieć na krześle. Pragnął uciec. Warg natomiast, w przypływie
                gniewu złamał bambusową
                miskę. Woda rozlała się po stoliku, a z zaszklonych oczu nestorki wreszcie popłynęły łzy.</p>
            <p class="paragraph">- Teraz już jest inaczej – odetchnęła, rozsiadając się wygodniej na wiklinowym krześle.
                – Nie musimy
                pracować. Robią to za nas mężczyźni. To prawda, że tym białoskórym w kopalni jest ciężko, ale nie
                obawiaj
                się, Gościmile, przesadnie o los swoich ziomków. Dobrze ich karmimy, a za wykonywaną pracę zapłaciłyśmy
                im
                awansem. Żaden z nich przez całe swoje życie nie miał tyle wspaniałego seksu, co u nas przez kilka
                tygodni.
                Fakt faktem, że nie mogli się tym po ludzku nacieszyć, pozbawieni wszystkiego poza instynktami, ale
                zapewne
                rozumiesz, Gościmile, iż musimy ich sobie jakoś podporządkowywać. Tylko rodowici Klitorianie dostrzegają
                nieocenioną wartość kobiety. Do Międzymorzan ona nie dociera – amazonka łypnęła badawczo na kupca. – A
                jak
                jest z twoją percepcją i zdolnościami poznawczymi, Gościmile? Potrafisz dostrzec wartość kobiety?</p>
            <p class="paragraph">- Pani – wąsacz zrazu jął cokolwiek dukać, byleby więcej nie dopuścić wymownej ciszy do
                głosu. – Nie
                wiedziałem… Nie miałem pojęcia, że to… że historia Klitorianek jest tak… Nazbyt jestem wstrząśnięty, by
                odpowiedzieć na twoje pytanie – miał kłopot nie tyle ze zinterpretowaniem kotłujących się w nim emocji,
                ile
                ze zdefiniowaniem ich podstaw. Nie wiedział, czy przeraża go okrucieństwo niegdysiejszych kolonistów,
                czy
                też wciąż żywe pragnienie zemsty współczesnych amazonek. Nie potrafił również określić, skąd wzięła się
                u
                niego dojmująca rozpacz. Płakał w duchu nad losem amazońskich pramatek, czy nad swoją umierającą
                nadzieją na
                wyjście cało ze spotkania z klitoriańską nestorką? Ta, patrząc nań rozbitego, uśmiechnęła się posępnie.
            </p>
            <p class="paragraph"> - Być może na pocieszenie powiem ci, Gościmile, że my amazonki za sprawą naszej Bogini
                miłości, nadal lubimy
                seks. I to pod niemal wszelką postacią. Kręcą nas głębokie, wielodaniowe doznania i długie, sycące
                konsumpcje. Najczęściej jednak preferujemy lekkie, szybkie ale przy tym pyszne rozkosze. Coś, co można
                by
                porównać do tuńczyka na pawim jaju z siekanym mango, którego wciąż nie tknąłeś – okrasiwszy pretensją
                ostatnie słowa, znów zamilkła na moment. Przypatrywała się wąsaczowi. Ów sprawiał wrażenie
                sparaliżowanego
                skrycie zadaną trucizną. Po chwili zaczęła mówić dalej. Tonem swobodnym lecz podszytym zjadliwością. –
                Może
                wolisz dania niezbyt wyszukane, zamorski przyjacielu. Banalne i byle jakie – podpowiedziała w kpiącym
                spojrzeniu. – Nie krępuj się. My również w takich gustujemy. Płytkie i płaskie, by nie powiedzieć
                prostackie
                uniesienia nieudolnie nawiązujące do czegoś wyrafinowanego. Cenimy je sobie tak samo jak delicje podane
                w
                wyostrzającym apetyt woalu emocjonalnego zniecierpliwienia – znów zamilkła. Tym razem sentencjonalnie, a
                Gościmił w pocie czoła usiłował zrozumieć, co ona do niego mówi. Znowuż Liznar wyłączył się gdzieś w
                połowie
                rozprawki o seksualności Klitorianek. Amazonka dopiwszy kawę, przeszła do puenty. Patrzyła wąsaczowi
                głęboko
                w oczy. – Nasza hedonistyczna kultura czy, jak wolisz, bezcelowe snucie się od orgazmu do orgazmu, jest
                odpowiedzią Rozkochy na drążącą nas narodową traumę. Piętno wypalone nam w sercach przez twoich przodków
                –
                odeszła spojrzeniem w morską dal, skąd zaraz powróciła z nową myślą. Zdawało się, że znalezioną gdzieś
                na
                dnie błękitnego bezkresu. – Nie wydaje ci się to niedorzeczne, międzymorski podróżniku? Nie uważasz, że
                Rozkocha bawi się nami niby nastolatek w sile dojrzewania? – Milknąc, dała kupcowi czas na odpowiedź,
                lecz
                ta nie padła. Strach i poczucie wstydu dusiły Gościmiła, nie dopuszczając do głosu. Seniorka widziała
                owych
                dusicieli w jego oczach i nie myślała czekać, aż dadzą mu spokój. – Lękasz się odezwać, nie znając
                właściwej
                odpowiedzi. Hm? – Naraz zrobiła minę właściwą sędziwej mentorce. Tak też jęła mówić. – Widzisz, wąsaty
                przyjacielu, ja również jej nie znam, ale być może kiedyś wybaczymy wam wszystko. Być może usuniemy z
                oblicza Klitorii skazę nienawiści i rozpaczy, którą dziś tuszujemy egzaltowaną erotyką i niepoprawną
                beztroską – westchnęła głęboko, bez mała wypuszczając swą pojednawczą wizję na wiatr, by ten poniósł ją
                w
                najdalsze zakątki świata. Na koniec, uśmiechając się do Liznara i Gościmiła, sprawiała wrażenie
                spełnionej.
                – Słuchanie moich wywodów musiało być dla was nie lada udręką – zgarbiła się, opadając spojrzeniem na
                stolik. – Miło z waszej strony, że pozwoliliście się wygadać starej zrzędzie – naraz się ożywiła, jakby
                o
                czymś sobie przypomniała. – Pora na mnie, ale wy zostańcie i stołujcie się do woli. Ja stawiam – wstając
                od
                stolika, mrugnęła zdrowym okiem do barbarzyńcy, po czym oddaliła się bezceremonialnie. Odeszła przygięta
                do
                ziemi ciężarem długiego życia uwieszonego jej u szyi.</p>
            <p class="paragraph">Wąsacz nie potrafił podnieść wzroku, kiedy warg odprowadzał staruszkę zadumanym
                spojrzeniem. Awanturnik
                milczał jeszcze przez chwilę po tym, jak sędziwa amazonka znikła za osłaniającymi kawiarnianą kuchnię
                parkanami. W końcu wyrwawszy się z zamyślenia, zaczepił Gościmiła.</p>
            <p class="paragraph">- Twoi przodkowie, to ścierwa niegodne srania na nich – zawyrokował, patrząc z wyrzutem
                na kupca. Tenże
                pogrążony był nie tyle w poczuciu wstydu, ile w obawie przed tym, co warg ma w zamiarze zrobić ze swym
                stwierdzeniem. – Zapewniam cię, że międzymorskie gnidy błądzą teraz w niebycie, szarpane przez bezkresny
                obłęd – barbarzyńca mówił z obrzydzeniem, zbliżywszy się do wąsacza tak, iż mógłby go polizać. – Trzeba
                nam
                odnaleźć dziewczyny. Im szybciej to zrobimy, tym rychlej uwolnię się od twojego cuchnącego zbrukanym
                dziedzictwem towarzystwa.</p>
            <p class="paragraph">Słońce wciąż wisiało wysoko na niebie, uparcie wciskając się w zakamarki liściastych
                chatek. W ich zaciszu
                amazonki oddawały się plotkom, śpiewowi, muzyce i miłości uprawianej z rosnącym zaangażowaniem.
                Mężczyźni
                wtenczas w ciszy i z pokorą niby międzymorscy mnisi wypełniali zwyczajowe powinności. Ot, klitoriańska
                codzienność.</p>
            <p class="paragraph">W korzeniach roślinnego miasta, do lazurowej zatoki wpływała jednomasztowa galera, a
                powyżej Liznar z
                Gościmiłem szli wykutymi w ścianie klifu schodami. Obaj kierowali się na górne kondygnacje miejskiej
                plątaniny, gdy po drodze zaczepiła ich grupa amazonek. Pijane kobiety wyglądały im na miejscowe szelmy.
                Jedna z nich zagadnęła warga, klejąc się do niego.</p>
            <p class="paragraph">- Razem z koleżankami zastanawiałyśmy się, czy naprawdę jesteś tytanem.</p>
            <p class="paragraph">- Oczywiście, że jest – uczepiła się łotra, druga. – Popatrzcie dziewczyny, jaką ma
                bliznę. – Chciała jej
                dotknąć, lecz awanturnik odsunął głowę, czym sprowokował ją do dalszej zaczepki. – Kto cię tak ciachnął,
                morski kolosie? – Bawiła się jego brodą.</p>
            <p class="paragraph">- Nie kto, tylko co – do rozzuchwalonych szelm dołączyła kolejna. – Smok to musiał być.
            </p>
            <p class="paragraph">Barbarzyńca nie wiedział za bardzo, jak się ma ustosunkować do wieszających się nań
                niewiast. Co gorsza, one
                dopiero zaczynały się rozkręcać. Ich zachowanie było dla niego nowym doświadczeniem. Wprawdzie Freira z
                Runą, szczególnie Dalla, nieraz się z nim droczyły w erotycznym podtekście, lecz te tutaj były realnie
                napalone. Nachalnie, dodać należy.</p>
            <p class="paragraph">- Ale masz żyły na tych swoich stalowych mięśniach – skomplementowała warga, zadziornie
                rozochocona
                amazonka, ocierając się o niego mokrą od pożądania kobiecością. Trzpiotka pachniała winem i pragnieniem
                przeżycia orgazmu stulecia. – Chcę poczuć w sobie gniew morza, tytanie – zażyczyła sobie, gdy jej
                koleżanka
                przygryzła łotrowi warkocz, wspiąwszy mu się na plecy. W upojonych alkoholem oczach Klitorianki łysnęło
                atawistyczne pożądanie.</p>
            <p class="paragraph">- Pragnę, byś sprawił mi ból – szeptała barbarzyńcy do ucha, wyjąwszy warkocz z ust. –
                Nie lubię miękkiej
                gry, twardzielu. Zerżnij mnie tak, bym nie mogła chodzić przez kilka następnych dni. Słyszysz? –
                Napędzona
                wulgarną chucią, zaczęła wargowi rozkazywać. – Masz mnie docisnąć do tej tutaj ściany i przedupczyć na
                jej
                drugą stronę. Potem mnie odgruzujesz i wdupczysz w podłogę.</p>
            <p class="paragraph">Liznar z trudem powstrzymał się od śmiechu. Gościmił również robił, co mógł, by
                zachować powagę. Wszystko
                szło ku dobremu, kiedy nagle do zabawnego procederu seksualnego wymuszenia włączyła się ostatnia z
                amazonek.
                Oszpecona blizną, dotąd biernie przypatrywała się całemu zajściu.</p>
            <p class="paragraph">- Podołasz wyzwaniu? – Mówiła agresywnym tonem. – Jesteś w końcu tym tytanem czy może
                jedynie morską szmatą?
                – Wrogo nastawiona, wyraźnie wiodła prym w grupie. Jej koleżanki śmiały się z wszystkiego, co mówiła.
                Nawet
                gdy je to nie bawiło. Obrażając warga, zdradzała swój fetysz, absolutnie pewna, że ma nad nim przewagę.
                – No
                to jak będzie, morska szmato? – Z pomocą popleczniczek pociągnęła go na pobliską werandę, a tam
                posadziła na
                ławce. – Będziesz lizał mi cipę, aż ci się język zetrze, szmato.</p>
            <p class="paragraph">Gościmił był w szoku. Wiele razy gościł w tym mieście, ale tak paskudnie wulgarnej
                amazonki jeszcze nie
                spotkał. Tymczasem Liznar zdawał się pozostawać niewzruszony jej odstręczającym zachowaniem. Sprawiał
                wrażenie opanowanego. Jak nie on. Mówił spokojnie.</p>
            <p class="paragraph"> - Tam, skąd pochodzę, wargina wpuszcza do świata duchów wyłącznie tych mężczyzn,
                których uzna za godnych
                siebie. Ten, kto zdołałby wziąć ją gwałtem, siłą przedzierając się przez jej tajemne przejście,
                spotkałaby
                się ze straszliwą zemstą nienarodzonych. Zaproszenie do ich domeny to dla mężczyzny ogromne wyróżnienie
                –
                łotr sięgnął między uda stojącej nad nim amazonki i złapał ją za pośladek. Szelma patrzyła na niego z
                ciekawością, jak lgnie czołem do jej obnażonego łona.</p>
            <p class="paragraph">- Oddajesz mi cześć, czy co? – Roześmiała się przy wtórze koleżanek, by naraz
                spoważnieć. Wyraz jej twarzy
                odzwierciedlił drążącą ją, specyficzną żądzę. – Liżesz szmato, czy mam cię przydusić?</p>
            <p class="paragraph">Liznar westchnął z żalem. Temu uczuciu odpowiedział gniew. Wzbierał niczym lawa pędząca
                z trzewi ziemi
                wprost ku wulkanicznemu kraterowi. Gościmił widząc minę warga, zbladł. Od razu przypomniała mu się
                Freira, w
                stosunku do której popełnił taki sam błąd, jak ten właśnie popełniany przez pijaną amazonkę.</p>
            <p class="paragraph">Awanturnik posmakował językiem napastującą go kobietę i naraz od jego spojrzenia
                powiało siarczystym mrozem.
                Znęcająca się nad nim szelma, na swoje nieszczęście, nie zauważyła tego, ani nie poczuła.</p>
            <p class="paragraph">- Twoje tajemne przejście jest spaczone nienawiścią i prowadzi donikąd – łotr zerwał
                się z ławki i cisnął
                amazonką dobre kilka metrów za balustradę tarasu. Kobieta wrzeszczała panicznie, lecąc z dużej
                wysokości.
                Gdyby miała szczęście, wpadłaby do wody. Być może wyszłaby żywa z niefortunnego spotkania z wargiem.
                Niestety po drodze zahaczyła o linę jednego z mostów. Koziołkując w powietrzu, prasnęła z impetem o
                krawędź
                znajdującego się niżej tarasu. Siła uderzenia rozwaliła lekkie belki, amazonka zaś rozbiła się jak
                arbuz.
                Jej koleżanki widząc to wszystko, zakryły usta w przypływie szoku i rozpaczy. Rozhisteryzowane krzyczały
                i
                płakały na zmianę. Ich oskarżycielskie palce i spojrzenia, co chwilę wbijały się w barbarzyńcę, którego
                twarz nie zdradzała niczego.</p>
            <p class="paragraph">- O ja pierdolę – stęknął Gościmił, gdy wreszcie dotarło do niego, co awanturnik
                zrobił. – O kurwa – jęknął
                w przerażeniu, kiedy zobaczył wbiegające na taras strażniczki. Pech chciał, że z Liznarem znaleźli się w
                jednym z niewielu w mieście ślepych zaułków. Nie było którędy uciekać. Na nic zresztą zdałaby się
                ucieczka,
                pomyślał zdesperowany wąsacz. – Ja z nim nie jestem – oświadczył, unosząc ręce w obronnym geście. –
                Nawet go
                nie znam.</p>
            <p class="paragraph">Strażniczki były zbyt rozjuszone, by zainteresować się jego tłumaczeniami.</p>
            <p class="paragraph">- Mordą do ziemi! – Wrzasnęła na niego jedna z nich. – Już!</p>
            <p class="paragraph"> Gościmił natychmiast się podporządkował. Tymczasem Liznar ani nawet drgnął, szelmy zaś
                uciekły, byle dalej
                od niego.</p>
            <p class="paragraph">- Na ziemię! – Rozkazała mu strażniczka. Nie zareagował. Zamiast tego patrzył i
                uśmiechał się wyzywająco.
                Groty wycelowanych w niego strzał były gęsto pokryte toksycznie zielonymi pęcherzykami.</p>
            <p class="paragraph">- Kładź się na te deski, durniu – radził mu pod nosem, kupiec. Zbyt cicho jednak, by
                ten mógł go usłyszeć, a
                nawet gdyby i tak niczego by to nie zmieniło. Gościmił nie chciał albo nie potrafił zrozumieć tego, co
                działo się w sercu wychowanka Hagalmory. – To nie będzie chwalebna śmierć – szeptał z wciśniętymi w
                deski
                ustami. – Umrzesz w konwulsjach, rzygając dalej niż widzisz i srając pod siebie, obłąkany barbarzyńco –
                wychowany na ziemiach Międzymorza, nie miał pojęcia, jak to jest usłyszeć w głowie śpiew ucztujących
                przodków. Nie wiedział, jakie to uczucie pławić się w szalonym spojrzeniu Matki, Kochanki. Nie był
                wargiem.</p>
            <p class="paragraph">Liznar ruszył do ataku. Strażniczki spuściły cięciwy. Dostały rozkaz wziąć go żywcem,
                więc celowały tak, by
                obezwładnić. Lepiąca się do grotów strzał toksyna wywoływała paraliżujący ból, zdolny powalić
                najsilniejszego człowieka. Amazonki pospiesznie nakładały na cięciwy kolejne zatrute strzały. Nie mogły
                uwierzyć własnym oczom. Warg wciąż biegł. Rycząc wściekle, odganiał powodowany toksyną ból. Wystające mu
                z
                ciała strzały nie spowolniły go, ani nie ograniczyły ruchów. Pogrążony w krwiożerczym amoku dopadł
                pierwszą
                strażniczkę, nim ta zdążyła do niego wymierzyć. Jednym potężnym uderzeniem łokcia zmiażdżył jej twarz i
                pogruchotał kark. Martwą wykorzystał jako tarczę. Najpierw zasłonił się nią przed kolejną salwą
                jadowitych
                pocisków, a potem cisnął jej ciałem w gotujące się do następnego strzału strażniczki. Zwłoki wpadły na
                nie z
                siłą na tyle dużą, by wytrącić je z równowagi. Przerażone patrzyły na warga, jak ten staje nad nimi
                wielki
                niczym góra. Jednej roztrzaskał głowę, uderzając nią o skalną ścianę. Drugiej skręcił kark. Pozostałe
                Klitorianki ze strachu o życie jęły strzelać, by zabić. Awanturnik w porę to zrozumiał, więc zasłonił
                rękami
                szyję i głowę. Rzucił się prosto w objęcia Matki, Kochanki. Strzały weszły w niego niemal jednocześnie.
                Skumulowana siła uderzenia nie zatrzymała go, niemniej znacznie spowolniła. Idąc coraz cięższym krokiem,
                z
                trudem łapał oddech. Na usta wystąpiła mu krwawa piana. Wkrótce ledwie poruszał nogami, ale nie
                poniechał
                ataku. Łuczniczki zachodziły w głowę, jakim cudem wciąż żył i pałał waleczną dzikością. Ostatkiem sił
                zaśpiewał, jeszcze próbując dosięgnąć najbliższą strażniczkę. Śpiew pochwycili ucztujący w zaświatach,
                czempioni śmierci. Tylko on ich słyszał. Wołali go do domu. Tracąc władzę w nogach, upadł na kolana. W
                stojącej nad nim amazonce ujrzał Matkę, Kochankę. Uwodziła szalonym spojrzeniem, uśmiechała się kusząco.
                Oddał uśmiech, a ona wtedy przycisnęła do swego zimnego łona jego zastygłą w śmiertelnym skurczu twarz.
                Potem pchnęła go na plecy i dosiadła. Upojony jej chłodem, wszedł w nią. Doznał upragnionej rozkoszy.
            </p>
            <p class="paragraph">Amazonki obchodziły leżącego awanturnika. Zdziwione marszczyły brwi i czoła. Patrzyły
                wielkimi oczami,
                próbując zrozumieć. Łotr, mimo że dusił się w koszmarnym bólu, umierał z uśmiechem na ustach.</p>
            <p class="paragraph">- Wargowie – w niedowierzaniu mruknął, Gościmił.</p>
        </div>
    </main>
</body>

</html>